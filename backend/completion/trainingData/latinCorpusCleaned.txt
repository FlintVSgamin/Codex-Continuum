ANNALES Liber I Prisc. GL .K Maia nemus retinens gravido concepit in alvo. .Liber XXVII Festus M calones famulique metellique caculaeque. .Ex incertis libris Macr. Sat. .. Maxima pars Graium Saturno et maxime Athenae .conficiunt sacra, quae Cronia esse iterantur ab illis, eumque diem celebrant per agros urbesque fere omnes exercent epulas laeti famulosque procurant quisque suos; nosterque itidem est mos traditus illinc iste, ut cum dominis famuli epulentur ibidem. Prisc. GL .K fraxinus fixa ferox infensa infunditur ossis. .Non. M ut quam fragilissimus alvos .DIDASCALICA Liber I Non. M placare hostem ferocem inimiciterque accensum. .Non. M sapientiaeque invictae gratia atque honoris .patera Nestorem mactavit aurea. Prisc. GL .K audax falsidica, gnati mater pessimi, .odibilis, natura impos, excors, ecfera. Liber II Non. M ut dum velint brevitatem consequi verborum. .aliter ac sit relatum redhostiant responsum. Non. M sed Euripidis, qui choros temerius in fabulis . . . .Liber VIII Non. M actoribus manuleos baltea machaeras .Liber IX Char. GL .K Nam quae varia sint genera poematorum, Baebi, quam- .que longe distantia alia ab aliis, nosce. Char. GL .K Vectigalia legerant vestra, et servantur statim. .Prisc. GL .K et magnificissimei excelsissimeique honore .Ex incertis libris Gel. N.A. .. Nam nec Geminei lenones nec Condalium nec Plauti .Anus, nec Bis compressa nec Boeotia umquam fuit, neque adeo Agroecus neque Commorientes Macci Titi. SOTADICA Liber I Gel. N.A. .. Non ergo aquila, ita uti praedicant, sciciderat pectus. .Ex incerto libro Diom. GL .K Unde omnia perdisci ac percipi queuntur. .PARERGA Liber I Non. M bene proscissas cossigerare ordine .porcas bidenti ferro rectas derevere PRAGMATICA Liber I Non. M et cuncta fieri cetera .imbecilla non quod ponderitatem gravitatemque nominis E libris incertis Non. M describere in theatro perperos .popularis et eo plectuntur poetae quam suo vitio saepius .aut ductabilitate nimia vestra aut perperitudine. Gel. N.A. .. sicinnistas . . . nebuloso nomine .INCERTAE SEDIS FRAGMENTA Serv. A. . it nigrum campis agmen .Var. L. . personas distortis oribus deformis miriones. .Var. L. . scena. .Mar. Victor. GL .K agguis . . . aggulus .AENEADAE sive DECIVS Non. M Nil néque pericli néque tumulti est, quód sciam. Clamóre et gemitu témplum resonit caélitum. Vim Gállicam obduc cóntra in aciem exércitum Lue pátrium hostili fúsum sanguen sánguine. Te sáncte uenerans précibus, inuicte, ínuoco, Porténta ut populo pátriae uerruncént bene. Et núnc quae deorum ségnitas? ardét focus. Quód periti súmus in uita atque úsu callemús magis. Fáteor sed saepe ígnauauit fórtem in spe expectátio. . . Caleti uocé canora Fremitú peragrant minitábiliter. Díce, summa ubi pérduellum est? quósum aut quibus a pártibus Glíscunt? Quíbus rem summam et pátriam nostram quóndam adauctauít pater. Pátrio exemplo et mé dicabo atque ánimam deuoro hóstibus. Cástra haec uestra est óptume essis méritus a nobís . . BRVTVS Cic. Div. . Tarqvinivs Quoniám quieti córpus nocturno ímpetu Dedí sopore plácans artus lánguidos Visum ést in somnis pástorem ad me adpéllere Pecús lanigerum exímia pulchritúdine, Duos cónsanguineos árietes inde éligi Praeclárioremque álterum immoláre me. Deinde eíus germanum córnibus conítier, In me árietare, eoque íctu me ad casúm dari Exín prostratum térra, grauiter saúcium, Resupínum in caelo cóntueri máximum Miríficum facinus déxtrorsum orbem flámmeum Radiátum solis línquier cursú nouo. Réx, quae in uita usúrpant homines, cógitant curánt uident, Quaéque agunt uigilántes agitantque, éa si cui in somno áccidunt, Mínus mirum est, sed dí rem tantam haut témere inprouiso ófferunt. Proín uide, ne quém tu esse hebetem députes aeque ác pecus, Ís sapientiá munitum péctus egregié gerat Téque regno expéllat nam id quod dé sole ostentum ést tibi, Pópulo commutátionem rérum portendít fore Pérpropinquam. haec béne uerruncent pópulo! nam quod déxterum Cépit cursum ab laéua signum praépotens, pulchérrume Aúguratum est rém Romanam públicam summám fore. . . qui recte cónsulat, consúl cluat. Túllius, qui líbertatem cíuibus stabilíuerat Lvcretia Nocte íntempesta nóstram deuenít domum. ACHILLES Non. M Qua re ália ex crimine ínimicorum effúgere possis, délica. Ne túm cum feruat péctus iracúndiae . . . . an scéptra iam flaccént? ferat. MYRMIDONES Non. M Tu pértinaciam ésse, Antiloche, hanc praédicas, Ego péruicaciam áio et ea me utí uolo Haec fórtis sequitur, íllam indocti póssident. Tu addís quod uitio est, démis quod laudí datur. Nam péruicacem díci me esse et uíncere Perfácile patior, pértinacem níl moror. Non. M Clássis trahere in sálum me et uela uéntorum animae immíttere -Non. M Mea fácta in acie oblíti . . . . . Quódsi, ut decuit, stáres mecum aut méus te maestarét dolor, Iám diu inflammári Atridae náuis uidissént suas. Íram infrenes, óbstes animis, réprimas confidéntiam. Tua honéstitudo Dánaos decepít diu. Égo me non peccásse plane osténdam aut poenas súfferam. Régnum tibi permítti malunt? cérnant tradam exércitus. Nolo équidem sed tu huic, quém scis quali in té siet Fidélitate, ob fídam naturám uiri Ignósce. AEGISTHVS Non. M heu! aCuiátis stirpem fúnditus fligí studet! Cui mánus materno sórdet sparsa sánguine. Celebrí gradu gressum ádcelerasse decet. . . . . . néque fera hominum péctora Fragéscunt, donec uim ímperi persénserint. melius quám uiri Cállent mulierés. CLVTEMESTRA Prisc. GL .K . . . . sed uáluae resonunt régiae. Non. M . ómnes gaudent fácere recte, mále pigrent. -Serv. Dan. A. . Deúm regnator nócte caeca caélum e conspectu ábstulit. Flúcti inmisericórdes iacere, taétra ad saxa adlídere Serv. Dan. A. . Péctore incohátum fulmen flámmam ostentabát Iouis. -Non. M Cúr me miseram inrídet, magnis cómpotem et multís malis? Scíbam hanc mihi suprémam lucem et séruiti finém dari. . . . ut quaé tum absentem rébus dubiis cóniugem Tétinerit, nunc pródat ultorem? . . . . . séras potiuntúr plagas. Mátrem ob iure fáctum incilas, génitorem iniustum ádprobas. AGAMEMNONIDAE Non. M . . . . . ínimicitias Pélopidum Extínctas iam atque oblítteratas mémoria Renouáre sic Multi, ánimus quorum atróci uinctus málitia est, Compósita dicta e péctore euoluúnt suo, Quae cúm componas, dícta factis díscrepant. ERIGONA Non. M Locrórum late uíridia et frugum úbera Non. M Adséntio age nunc tú tuam progéniem profer órdine. Hóspitem depósitam interemes? Quód utinam me suís arquitenes télis mactassét dea! Tum aútem Aegisthus sí med eodem lécto comitassét patri! Séd ubi ad finem uéntum est quo illum fórs expectabát loco, Átque Orestem gráuis sacerdos férro prompto adstítuerat Nam quámquam exanguest córpus mi atque annís putret ALCESTIS Prisc. GL .K Cum stríderat retrácta rursus ínferis ALCIMEO Non. M suós deseruit líberos. Supérstites sunt. Út me depositum ét maerentem núntio repéntino alacrem Réddidisti adque éxcitasti ex lúctu in laetitúdinem! Quod di ín sedem infernám penitus Depréssum altis clausére specis qui ducat cúm te socerum uíderit, Géneribus tantam ésse inpietatem? . . . . . . . Tenta út frustrando láctans uanans prótrahas. Quia néc uos nec ille inpúne inriderét meam Grandaéuitatem Atque éccos segnis sómno et tarditúdine. Postrémo amplexa frúctum, quem di dánt, cape! ALPHESIBOEA Non. M Ita térrita membra animo aégroto Cunctánt subferre labórem. etsi est ín malis Depósitus animus, quaé scibo exinde aúdies. Quid tam óbscuridicum est támue inenodábile? Si tuí ueretur té progenitorís, cedo. . . . sed tibi caútim est adeundum ád uirum. At uéreor, cum te esse Álcimeonis frátrem factis dédicat Cum ipsá simitu míseritudo meórum nulla est líberum. O dírumque hostificúmque diem, o Vim tóruam aspecti atque hórribilem! aNon. M Sed ángustate inclúsam ac saxis, squálidam AMPHITRVO Non. M Cum pátre paruos patrium hóstifice Sanguíne sanguen miscére suo Vt tam óbstinatod ánimo confisús tuo An málad aetate máuis male mulcári exemplis ómnibus? Sed quaénam haec est muliér funesta uéste, tonsu lúgubri? . sí satis recte aut uéra ratione aúgurem Tamen ét staturae grácilitudo própemodum et luctús facit, Ne dúbitem. Quín meum senium cúm dolore tuó coniungam et cómparem Pértolerarem uítam cladesque éxanclarem inpétibilis. Cédo, ecquid ei redhóstit? uiam cometem obbitet fácilius Si fórte paulo quám tu ueniam sétius Miserét lacrimarum lúctuum orbitúdinis. Non páruolam rem ordíbor.Ne retice, óbsecro! Hócinest, quod tám temeriter tú meam beniuoléntiam Ínterisse es rátus? PERSIDAE Prisc. GL .K Satin út quem cuique tríbuit fortuna órdinem, Numquam úlla humilitas íngenium infirmát bonum? ANDROMEDA Non. M Quot lúna circlos ánnuo in cursu ínstitit Cum nínxerint caeléstium molém mihi Nísi quid tua facúltas nobis túlat opem, pereám . . Non. M Nec queí te adiutem inuénio hortari púdet, non prodesse íd piget. -Non. M Múliebre ingeniúm, prolubium, occásio . . . . -Non. M namque ut dicam té metu Aut ségnitate adiúuere dubitare, haút meum est. Múlti iniquo, múlier, animo síbi mala auxere ín malis, Quíbus natura práua magis quam fórs aut fortuna óbfuit. Mísera obualla sáxo sento, paédore alguque ét fame Quí neque terraest dátus, nec cineris caúsa umquam euasít uapos. Immáne te habet témplum obuallatum óssibus. Alui éducaui id fácite gratum ut sít seni. Quód beneficium haut stérili in segete, réx, te obsesse intélleges. Donéc tu auxilium, Pérseu, tetulistí mihi. Nosque út seuorsum díuidos leto ófferes Nam pósquam paruos uós oppressit fámulitas ANTENORIDAE Non. M ad populum intéllego Referúndum, quoniam horum aéquiter senténtiae Fuére. Fortásse an sit quod uós hic non mertét metus. Séd quis hic est, qui mátutinum cúrsum huc celerantér rapit? Namque húc em uenio, ut méa ope opes Troiae íntegrem. qui aút illorum cópias Fúndam in campo, aut náuis uram, aut cástra mactabo ín mare. DEIPHOBVS Serv. Dan. A. . Deaé Mineruae dónum armipotenti ábeuntes Danaí dicant. Eo ánte noctem exténta retia út proueherem et státuerem, Fórte aliquanto sólito lembo súm progressus lóngius. Nós continuo férrum eripimus, mánibus manicas néximus. . ab infando hómine, gnato Láerta, Ithacensi éxsule, Quí neque amico amícus umquam gráuis neque hosti hostís fuit. Vel hic quí me aperte effrénata inpudéntia Praeséntem praesens díctis mertare ínstitit. ANTIGONA Non. M Quid agís? perturbas rem ómnem ac resupinás, soror. . . . . quánto magis te istí modi esse intéllego, Tánto, Antigona, mágis me par est tíbi consulere et párcere. Attát, nisi me fallít in obitu Sonitús Heús, uigiles, properáte, expergite Péctora tarda sopóre, exsurgite! iam iam neque dí regunt Néque profecto deúm supremus réx iam curat hóminibus. . . ne istunc número amittas súbitum oblatum . . . ARMORVM IVDICIVM Non. M Sed íta Achilli armis ínclutis uescí studet, Vt cúncta opima léuia iam prae illís putet. Quid est, cúr componere aúsis mihi te aut mé tibi? . . . . nám tropaeum férre me a fortí uiro Púlcrum est si autem uíncar, uinci a táli nullum mi ést probrum. In quó salutis spés supremas síbi habet summa exérciti. Intér quos saepe et múlto inbutus sánguine Huius mé diuidia cógit plus quam est pár loqui. Maiór erit luctus, cúm me damnatum aúdiet. Úbi cura est, ibi ánxitudo acérbast, ibi cunctátio, Cónsiliorum errátio et fortúnaest Béne facis sed núnc quid subiti míhi febris ciuít mali? Virtúti sis par, díspar fortunís patris. Hem, uéreor plus quam fás est captiuam híscere. Sed péruico Aiax ánimo atque aduorsábili Nám non facile síne deum opera humána propria súnt bona. Non. M Cur uétera tam ex alto ádpetissis díscidia, Agamemnó? . . -Non. M nóxitudo . . . Oblítteretur Pélopidarum, ac pér nos sanctescát genus. Festus M Támmodo Hector lúx Dardaniae núnc idem in tenebrís situs aASTYANAX Non. M Qui nóstra per uim pátria populauít bona. Nunc ín consilio id réges Argiuum aúcupant, Id quaérunt Vtinam únicam mi antístitam Arquitenéns suam Tutétur! Nil crédo auguribus, qui aúris uerbis díuitant Aliénas, suas ut aúro locupletént domos. Non. M Nunc, Cálcas, finem réligionum fác desiste exércitum -Morári meque ab dómuitione arcére tuo obsceno ómine. Ferúm feroci cóntundendum impériost, saeuum saéuiter. Te própter tot tantásque habemus uástitatis fúnerum. Quorúm crudelitátem numquam ulla éxplet satias sánguinis. in celsis móntibus Pécua atque inter cólles pascunt Dánai in Froegiae términis. itera, in Quibus pártibus namque audíre uolo, Si est quem éxopto et quo cáptus modo, Fortúnane an forté repertus Híc per matutínum lumen tárdo procedéns gradu Dérepente aspício ex nemore páuidum et properantem égredi. Tróia est testis quaére ex aliis, qui íllius miseritúdine Nómen clarum in húmili saxo múltis memorant uócibus. Abdúcite intro nám mihi miseritúdine Commóuit animum excélsa aspecti dígnitas. ATHAMAS Non. M Prius quam ínfans facinus óculi uescuntúr tui Véritus sum arbitrós, atque utinam mémet possim oblíscier! Ah dúbito quid agis cáue ne in turbam te ínplices. Hostem út profugiens ínimici inuadam ín manus? Cuíus sit uita indécoris, mortem fúgere turpem haut cónuenit. Tuís beneficiis hóstimentum grátum peperisti ét graue. Átque ita de illis mérui, ut iure haec númquam miserarént mala. ATREVS Prisc. GL .K Simul ét Pisaea praémia arrepta á socro . . . . . . . possedít suo Atrevs Iterúm Thyestes Átreum adtractatum áduenit, Iterúm iam adgreditur me ét quietum exsúscitat Maiór mihi moles, máius miscendúmst malum, Qui illíus acerbum cór contundam et cómprimam. quae ego incípio conata éxequar. Atrevs óderint, Dum métuant. Qui nón sat habuit cóniugem inlexe ín stuprum. Atrevs . . . quod re in súmma summum esse árbitror Períclum, matres cónquinari régias, Contáminari stírpem ac miscerí genus Adde húc quod mihi porténto caelestúm pater Prodígium misit, régni stabilimén mei, Agnum ínter pecudes aúrea clarúm coma, Em clám Thyestem clépere ausum esse e régia, Qua in re ádiutricem cóniugem cepít sibi. Thyestes . . . uigilándum est semper múltae insidiae súnt bonis. Íd quod multi inuídeant multique éxpetant inscítiast Póstulare, nísi laborem súmma cum cura écferas. Ne cúm tyranno quísquam epulandi grátia Accúmbat mensam aut eándem uescatúr dapem. Epulárum fictor, scélerum fratris délitor cóncoquit Partém uapore flámmae, ueribus ín foco Lacérta tribuit. Sed quíd tonitru turbída toruo Concússa repente aequóra caeli Sensímus sonere? Atrevs natís sepulchro ipse ést parens. Thyestes fregistí fidem. Atrevs Néque dedi neque do ínfideli cuíquam . . . . . Thyestes Ípsus hortatúr me frater, út meos malís miser Mánderem natós. Égone Argiuum impérium attingam aut Pélopia dignér domo? Quoí me ostendam? quód templum adeam? quem óre funesto álloquar? Écquis hoc animaduórtet? uincite! Numquam ístam imminuam cúram infitiandó tibi. Cic. Tusc. . Probae étsi in segetem súnt deteriorém datae aFrugés, tamen ipsae suápte natura énitent. BACCHAE Non. M Deinde ómni stirpe cum íncluta Cadméide Vagánt matronae pércitatae insánia. Et núnc siluicolae ignóta inuisentés loca . . . . . aéricrepitantés melos Ágite modicó gradu! iácite thyrsós leuis! o Díonyse, óptime Patér, uitisator, Sémela genitus, eúhie! -Non. M . . . ubi sanctús Cithaeron Frondét uiridantibus fétis. Quia néque uetustas néque mos neque grandaéuitas Eí lanugo flóra nunc demum ínrigat . . . neque sat fíngi neque dicí potest Pro mágnitate. Non. M Laétum in Parnaso ínter pinos trípudiantem in círculis -Lúdere . . . . . . átque taedis fúlgere . . . praesens praésto irridens léniter Nobís stupefactis sése ultro ostentum óbtulit. Formaé figurae nítiditatem, hospés, geris. Nam flóri crines, uídeo, ei propessí iacent. Túnc siluestrum exúuias laeuo píctas lateri accómmodant. Deínde ab iugulo péctus glauco pámpino obnexae óbtegunt. indecorabíliter alienós alunt. Quanta ín uenando affécta est laetitúdine. . . splendet saépe, ast idem nímbis interdúm nigret. ecquem stipitem abiegnum aut alneum . . . . . . . us. CHRYSIPPVS Festus M . . . neque quísquam a telis uácuus, sed ut cuique óbuiam Fúerat, ita ferrum álius, alius sáxi raudus míserat. alternábilem Díuitiam partíssent Quoi, si hínc superescit, Spártam atque Amyclas trádo ego. Meliús pigrasse quám deproperasse ést nefas. Quid agám? uox illiust.Cérte idem omnes cérnimus. DIOMEDES Non. M ferre exancláuimus Tyránni saeuom ingénium atque execrábile. Passímque praeda pécua uallebánt agris. Non génus uirum ornat, géneri uir fortís loco. Ogygia moénia Et quális fuerit, fáma celebrescát tua. Ita et flétu et tenebris óbstinatus spéciem amisi lúminis Conspíciendi insoléntia. Ádsum apud te, génitor. Multa ámittuntur tárditie et socórdia. Linguám praepedior gráte puer, ne atténderis Petere á me id quod nefás sit concedí tibi. Simul aúrem attendo, ut quírem exaudire ámplius. Benígne ei pro benefício largi atque ámpliter. Nunc érgo me Argos réferam, nam hic sum gnóbilis, Ne cuí cognoscar nóto. EPIGONI Non. M . quibus oculis quísquam nostrum póterit illorum óptui Vúltus, quos iam ab ármis anni pórcent? . . . . . Ita ímperitus stúpiditate erúmpit se, inpos cónsili. Et nónne Argiuos frémere bellum et uélle uim uulgúm uides? Sed iam Ámfilocum huc uadére cerno, et Nobís datur bona pausá loquendi Tempúsque in castra reuórti. Eaque íui hoc causa, ut né quis nostra uérba cleperet aúribus. Quí, nisi genitorem úllo, nullum meís dat finem míseriis. Fáteor sed cur próferre haec pigrem aút huius dubitem párcere Cápiti? Sápimus animo, frúimur anima síne animo anima est débilis. Ápud abundantem ántiquam amnem et rápidas undas Ínachi Núnc pergam ut supplíciis placans caélitum aras éxpleam. Quid istúc, gnata unica, ést, Demonassa, óbsecro, Quod mé cumago expeténs timidam e tecto éxcies? Elóquere propere ac meum húnc pauorem expéctora. Séd quid cesso ire ád eam? em praesto est ém camo collúm grauem! Viden út te inpietas stímulat nec moderát metus? Age age ámolire, amítte, caue uestem áttigas! Non. M Máneas, adsis áutem, exilio mácte ex terris Pélopiis? -ERIPHYLA Prisc. GL .K Pallás bicorpor ánguium spirás trahit. EPINAVSIMACHE Non. M Vt núnc, cum animatus íero, satis armátus sum. Proin tu íd cui fiat, nón qui facias cómpara. At cóntra quantum obfúeris, si uictús sies, Consídera, et quo réuoces summam exérciti. Quod sí procedit, néque te neque quemquam árbitror Tuae paéniturum laúdis, quam ut serués uide. Probís probatum pótius quam multís fore Item ác maestitiam mútam infantum quádrupedum Mórs amici súbigit, quod mi est sénium multo acérrimum. Nec pérdoliscit flígi socios, mórte campos cóntegi. Ab clásse ad urbem téndunt, neque quisquám potest Fulgéntium armum armátus ardorem óbtui. Incúrsio ita erat ácris Mauórtes armis duó congressos créderes. . Scamandriam úndam salso sánctam obtexi sánguine, Átque aceruos álta in amni córpore expleui hóstico. Vbi núnc terricula túa sunt? Primóres procerum próuocauit nóminans, Si essét quis, qui armis sécum uellet cérnere. Deorúm mortalis, Phoénix, esse líberos Reminíscor semper ét istud itidem uós uolo -Non. M Tamen haút fatiscar quín tuam inplorém fidem. Prisc. GL .K Lucífera lampade ábietem exurát Iouis -EVRYSACES Non. M Nunc pér terras uagus, éxtorris, Regno éxturbatus, marí . . Super Óceani stagna álta patris Terrárum anfracta reuísam. Númquam erit tam inmánis, cum non méa opera extinctúm sciat, Quín fragescat. . . . . pro di ínmortales! spéciem humanam . . . Inuísitatam egrégiam, indignam cláde et squalitúdine. . . atque ut uidés, non tenui dé loco Ápud ipsum adstas. Tu autém quod quaero enóda et qui sis éxplica. Nam ea démum oblectat spés aerumnosum hóspitem, Dum illúd quod miser est clám esse censet álteros. Heú me miserum, cum haéc recordor, cum íllos reminiscór dies! . . . . . . . discídia amantem scíndere Túrbat uulgum, euítat uitam múltis, moeros dísicit. Persuásit maeror ánxitudo errór dolor. Disértim id unum incómmodis defít meis. eí mihi, Vt étiam aerumna haec míhi luctum addit lúctibus! Quid té miseraris, Télamo, et Eurysacém taces, Tuam sólitatem mémorans, formidáns tibi? Te cónmiserabam mágis quam miserebár mei. Cic. Sest. . . . . quí rem publicam ánimo certo adiúuerit, Státuerit, steterít cum Achiuis aRé dubia Haút dubitarit uítam offerre néc capiti pepércerit. súmmum amicum, súmmum in bello, súmmo ingenio praéditum O íngratifici Argíui, inmoenes Grái, inmemores bénefici, Éxulare sínitis, sistis pélli, pulsum pátimini. Tót tropaea tránsdes, summam glóriam euortí sines Tám desubito? . . . iam ut pótero petere incípiam, et si flectí nequit, Ví contendam ut hínc compote tecum úna Salaminem áueham. -Non. M Níhil est si autem ad té res tardat, sócium in portu est cópia, Quaé subsistat módo tute ipse téd offirma et cómpara. . ílico, inquam, habitáto Iouis quam própitius . . sed ut atrátus taetra uéste et uastitúdine Déformatus ille órbus, exspes líberum Opínione fáctum est, quanto mítius Stirpem éducabant, tánto ut reremúr magis Seuéros esse Quem ádmodum impetum óccupemus fácere ultro in regem . . . Repríme parumper uím citatum quádrupedum. Sed mémet caluor uós istum, ut iussi, ócius Abstráhite. HELLENES Festus M Qui, nísi probrum, omnia ália indelicta aéstimant. Sígna extemplo cánere ac tela ob moénia offerre ímperat. IO Prisc. GL .K Custódem adsiduum Ióni adposuit uírgini. Tópper, ut fit, pátris te eiecit íra . . . . . Prisc. GL .K . . . quibusnam te aíbant exortám locis? -PROMETHEVS Prisc. GL .K . túm profusus flámine hibernó gelus Non. M sublime áuolans aPinnáta cauda nóstrum adulat sánguinem. MEDEA Cic. N.D. . Pastor tánta moles lábitur Fremibúnda ex alto ingénti sonitu et spíritu. Prae se úndas uoluit, uértices ui súscitat Ruít prolapsa, pélagus respargít reflat. Ita dum ínterruptum crédas nimbum uóluier, Dum quód sublime uéntis expulsúm rapi Saxum aút procellis, uél globosos túrbines Exístere ictos úndis concursántibus Nisi quás terrestris póntus strages cónciet, Aut fórte Triton fúscina euerténs specus Suptér radices pénitus undante ín freto Molem éx profundo sáxeam ad caelum érigit. Sicút lasciui atque álacres rostris pérfremunt Delphíni, item alto múlcta Siluaní melo -Consímilem ad auris cántum et auditúm refert. Égo me extollo in ábietem, alte ex túto prospectum aúcupo. Ápud uetustam túrrem Vagánt, pauore pécuda in tumulis déserunt. A! quí uos pascet póstea? Prima éx immani uíctum ad mansuetum ápplicans ut tristis túrbinum Toleráret hiemes, máre cum horreret flúctibus. Nisi ut ástu ingenium língua laudem et díctis lactem lénibus Éxul inter hóstis, exspes éxpers desertús uagus Períte in stabulo frénos immitténs feris Tun día Medes, cúius aditum exspéctans peruixi úsque adhuc? Quí potis est refélli quisquam, ubi núllust causandí locus? Princípio extispicium éx prodigiis cóngruens ars te árguit. Láuere salsis uúltum lacrumis . . . . . . . Perníci orbificor líberorum léto et tabificábili. Fors dóminatur, neque uíta ulli Propria ín uita est. MELANIPPVS Non. M Núm quis non mortális florem líberum inuidít meum? Oéneum aliquis cétte in conspectum, aút nos, ubi ubi est, dúcite Ád eum. Égone auxilio núdus temere ut hósti me animato ófferam? Ést res aliqua, quám praesente his príus maturare ínstitit. . . . . tete ésse huic noxae obnóxium Var. L. . Reícis abs te réligionem scrúpeam imponás tibi? -Festus M Néque ratum est quod dícas, neque ea quae ágitas dicendi ést locus. Credíti me amici mórte inbuturúm manus? Parátus sum ubiuis pétere pestem pérmiti. Híc Melanippum intér traiectus némorum, in salti faúcibus Óbuiam ense it, quem áduorsum aptus álter in promptu óccupat. Cónstitit cognóuit sensit, cónlocat sese ín locum Célsum hinc manibus rápere raudus sáxeum grande ét graue. Régina, aderit témpus, cúm hice tórrus, quem amburí uides MELEAGER Non. M . . . frugis próhibet pergrandéscere. Vagént ruspantes síluas, sectantés feras Quam inuíta ancillans, dícto oboediéns uiri . frigit saetás rubore ex óculis fulgens flámmeo. Gaúdent currunt célebrant, herbam cónferunt donánt, tenent, Pró se quisque cúm corona clárum conestát caput. Cuíus exuuias ét coronam huic múnerauit uírgini. Rémanet gloria ápud me exuuias dígnaui Atalantaé dare. timida elíminor, É clamore símul ac nota uóx ad auris áccidit. Heú! cor ira féruit caecum, améntia rapiór ferorque. Eúm suae uitae fínem ac fatis ínternecioném fore Méleagro, ubi tórrus esset ínterfectus flámmeus. . . . nunc sí me matrem mánsues misericórdia Cápsit Quae uástitudo haec aút unde inuasít mihi? Caue lássitudo póplitum tuum cursúm leuet. Labóre aut minuat ítiner ingressúm uia Quis erít, qui non me spérnens, inciláns probris, Sermóne indecorans túrpi fama dífferet? Érat istuc uiríle, ferre aduórsam fortunám facul. Non. M Frigít fricantem córpus saxum occúlte abstruso in flúmine. -MINOS sive MINOTAVRVS Prisc. GL .K Éx taurigeno sémine ortam fuísse an humanó feram NEOPTOLEMVS Non. M quid si ex Graécia Omni íllius par némo reperirí potest? Haut quísquam potis est tólerare acritúdinem. Vis véritatis . . . atque ácritas Vím ferociam, ánimum atrocitátem, iram acrimóniam Sátis iam dictum est, néque ego errantiae ánimi praue mórigerabor. Atque ádeo ualuas sónere sensi régias. Dolét pudetque Gráium me et ueró piget. Decoráre est satius quám uerbena et taéniis Pórta Vlixi mácte his armis, mácte uirtuteí patris. Sed quém mihi iungent? cuí, quae cum illo fúerim, dignabór dari? Sátin astu et falléndo callet? Úbi nil contra orátionem aequam hábuit, adsensít silens. sed quesdam TROADES Serv. Dan. A. . Noctúrnan saxo frúges frendas tórridas? Sed utrúm terraene mótus, sonitusne ínferum Peruásit auris ínter tonitra et túrbines? HECVBA Prisc. GL .K Vetér fatorum términus sic iússerat. NYCTEGRESIA Non. M clássis aditu occlúditur Féruit Scíndit oras, láterum texta flámma Vulcaní uorax. Cuius uós tumulti caúsa accierim et quíd parem, animum aduórtito. Aut égo illim eripiam aut ílli poenas súfferam. id quód facis gratum ét graue est. Án ego Vlixem oblíscar umquam aut quémquam praeponí uelim? Iúue nunc adtemptáre, iuue nunc, ánime, rusparí Phrygas! Cuncta éxpedibo id módo ius iurandúm date. Tún quod superest sócium mittis léto? an lucti paénitet? Íllos suapte indúxit uirtus, tú laudem illorúm leuas. OENOMAVS Non. M Forte ánte auroram, rádiorum ardentum índicem, Cum e sómno in segetem agréstis cornutós cient, Vt rórulentas térras ferro fúmidas Proscíndant glebasque áruo ex mollito éxcitent atque éa coniectura aúguro . . . praesto etiam ádsum. Expróme quid fers nám te longo ab ítere cerno huc uádere. Coniúgium Pisis pétere, at te itiner téndere Hórrida honestitúdo Europae príncipium primo éx loco Ego ut éssem adfinis tíbi, non ut te extínguerem, Tuam pétii gnatam número te expugnát timor. Sáxum id facit angústitatem, et súb eo saxo exúberans Scátebra fluuiae rádit rupem. Quemcúmque institeram grúmmum aut praecisúm iugum Atque hánc postremo sólis usurám cape! Vos íte actutum atque ópere magno edícite Per úrbem, ut omnes, qui árcem Alpheumque áccolunt, Ciués ominibus faústis augustam ádhibeant Fauéntiam, ore obscéna dicti ségregent. PELOPIDAE Mart. Cap. . . . stimuloue meúm cor? . . . et te ut tríplici laetarém bono . . nec tibi me in hác re gratarí decet. Nam mé uti credam ex túo esse conceptúm satu, Multa árgumenta rédigunt animum et cónmouent. Gel. N.A. .. Eíus serpentis squámae squalido aúro et purpurá pertextae -Non. M Césso hinc ire et cápere lucti uéstem in leto cóniugis? PHILOCTETA Apul. Soc. Inclúte, parua prodíte patria, Nomíne celebri claróque potens Pectóre, Achiuis classíbus ductor, Grauis Dárdaniis gentíbus ultor, Laértiade! . . . . Lemnía praesto Litóra rara, et celsá Cabirum Delúbra tenes, mystéria quae Pristína castis concépta sacris aVolcánia iam templá sub ipsis Collíbus, in quos delátus locos Dicítur alto ab limíne caeli aNemus éxpirante uapóre uides, Vnde ígnis cluet mortálibus clam Diuísus eum dictús Prometheus Clepsísse dolo poenásque Ioui Fato éxpendisse suprémo. . . . ubi habet? úrbe agrone? . . . Quem néque tueri cóntra neque farí queas. Confígit tardus céleris, stans uolátilis. aPro uéste pinnis mémbra textis cóntegit. Contra ést eundum caútim et captandúm mihi. . . . cui potéstas si detúr, tua Cupiénter malis mémbra discerpát suis. cáprigenum trita úngulis Recíproca tendens néruo equino cóncita Tela Philocteta . . pinnigero, nón armigero in córpore Tela éxercentur haéc abiecta glória. iaceo in tecto úmido, Quod éiulatu quéstu gemitu frémitibus Resonándo mutum flébilis uocés refert. E uíperino mórsu uenae uíscerum Venéno inbutae taétros cruciatús cient. Quis tu és mortalis, qui ín deserta et tésqua te adportés loca? quod te óbsecro, aspernábilem Ne haec taétritudo méa me inculta fáxsit . . . . . Contémpla hanc sedem, in qua égo nouem hiemes sáxo stratus pértuli. heu Múlciber! Non árma ignauo inuícta es fabricatús manu. . . Phrygiam míti more esse, ánimo inmani Graéciam Philocteta Pári dyspari, dispár si esses tibi, égo nunc non essém miser. Philocteta Heu! quí salsis fluctíbus mandet Me ex súblimo uertíce saxi? Iam iam ábsumor confícit animam Vis uólneris, ulceris aéstus. Sub áxe posita ad stéllas septem, unde hórrifer Aquilóni stridor gélidas molitúr niues. Ágite ac uulnus né succusset gréssus, caute ingrédimini. Char. GL .K dracontem aPHINIDAE Non. M Hac úbi curuo litóre latratu Vndá sub undis labúnda sonit Simul ét circum magná sonantibus Excíta saxis suauísona echo Crepitú clangente cachínnat. Tacité tonsillas lítore in lecto édite. Obtórque prorim ac súppa tortas cópulas. Aut saépe ex humili séde sublima éuolat. Neque úlla interea fínis curarúm datur. Salsís cruorem gúttis lacrimarúm lauit. Sé uenenis stérilem esse illius ópera et medicina aútumans Quaéue ut Graio tíbi congenerat géntum aut generum adfínitas? PHOENISSAE Prisc. GL .K Sol quí micantem cándido curru átque equis Flammám citatis féruido ardore éxplicas, Quianám tam aduerso augúrio et inimico ómine Thebís radiatum lúmen ostentás tuum? Ibi fás, ibi cunctam antíquam castitúdinem Vicíssitatemque ínperitandi trádidit. Ne horúm discordiae ét diuidiae díssipent Distúrbent tantas ét tam opimas cíuium Diuítias Natús uti tute scéptrum poteretúr patris Num páriter uideor pátriis uesci praémiis? Égredere exi ecfér te, elimina úrbe! . . . . . Delúbra caelitum, árae, sanctitúdines! Non. M Incúsant ultro, a fórtuna opibusque ómnibus Desértum abiectum afflíctum exanimum expéctorant. Áb dracontis stírpe armata exórtus genere antíquior Obít nunc uestra moénia, omnis saúcios Conuísit, ut curéntur diligéntius. Iussít proficisci exílium quouis géntium, Ne scélere tuo Thebáni uastescánt agri. . . quae ego cuncta ésse fluxa in meá re crepera cómperi. THEBAIS Non. M Qui ubi ád Dircaeum fóntem adueniunt, múndule Nitidántur iugulos quádripedantum sónipedum. STASIASTAE vel TROPAEVM LIBERI Non. M Córporare abs térgo es ausus Túm subinde léui dolore hoc ánima corpus líquerit Vulnére taetro defórmatum, Suo síbi lautum sanguíne tepido Nón uides quam túrbam, quantos bélli fluctus cóncites? TELEPHVS Prisc. GL .K Quantám Tyndareo gnáta et Menelaí domus Molem éxcitarit bélli pastorque Ílius. Iam iám stupido Thessála somno Pectóra languentque senéntque. quém ego ubi aspexí, uirum memorábilem Íntui uidérer, ni uestítus taeter, uástitudo, -Maéstitudo praédicarent hóminem esse . . . . . Nam étsi opertus squálitate est lúctuque horrificábili Profécto hauquaquam est órtus mediocrí satu. . . nam si a me régnum Fortuna átque opes Erípere quiuit, át uirtutem néc quiit. Nam huius démum miseret, cuíus nobilitas míserias Nobílitat. Proínde istaec tua aufér terricula atque ánimum iratum cónprime. Pró certo arbitrábor sortis óracla adytus aúgura? Qui néque cuiatis ésset, umquam pótuimus Multa érogitantes scíscere Stúdiumque iteris réprime. Nunc tu ín re crepera tuá quid capias cónsili, Vide. aNon. M . . . remísque nixi próperiter nauem ín fugam Tránsdunt subter sáxa ad laeuam, quá mons mollibát mare. . . . . aere átque ferro féruere, Insígnibus florére Fluctí cruoris uóluerentur Mýsii TEREVS Non. M Atque íd ego semper síc mecum agito et cómparo, Quo pácto magnam mólem minuam . . . Tereús indomito móre atque animo bárbaro Conspéxit ut eam, amóre uecors flámmeo, Depósitus facinus péssimum ex deméntia Confíngit. . . o suauem línguae sonitum! o dúlcitas Conspírantum animae! Deúm Cadmogena nátum Semela adfáre et famulantér pete. Fámae iam nobílitas late ex stírpe praeclara éuagat. nóuus nouo dabunt Áduena animo audáci in medium próripit sesé ferox. Ália hic sanctitúdo est, aliud nómen et numén Iouis. Video égo te, mulier, móre multarum útier, Vt uím contendas tuam ád maiestatém uiri. Non. M Set nísi clamaris régem, auferre púerum ab regina óccupo. -EX INCERTIS FABVLIS Cic. Off. . Múlti iniqui atque ínfideles régno, pauci béniuoli. fúlguri praeféruido Árdor iniectús Iunonis déxtera ingenti íncidit. Sch. Bern. Verg. G. . Iouis Dárdanum progénuit, Troum Dárdanus, aTroúsque Assaracum et Ílum et Catamitúm creat, Capis éx Assaraco . . . . . . . Aluménto ex Ilo sátus qui statuit Pérgamum, Aluménto Priamum, Cápis autem Ancisem édidit. Festus M . . cum uirgináli mundo clám patre Videó sepulcra dúo duorum córporum. . . . . . múlier una duom uirum Quinám Tantalidarum ínternecioní modus Parétur? aut quaenam úmquam ob mortem Mýrtili Poenís luendis dábitur satias súpplici? Hinc cólomen alte géminis aptum córnibus Nám neque pretio néque amicitia néque ui impelli néque prece Quítus sum. Rufin. GL .K An haéc iam obliti súnt Phryges? . . non cálida latice laútus . . . . . Achilles Ímmo enim uero córpus Priamo réddidi, Hectorem ábstuli. Iam hanc úrbem ferro uástam faciet Péleus. Festus M quadrurbem aPrisc. GL .K . . . . quórum genitor fértur esse ops géntibus In mónte Oetaeo súnt inlatae lámpades. a. . . . . ín domum aeternám patris Cic. Tusc. . Scindéns dolore idéntidem intonsám comam Iamque aúroram rutiláre procul Cerno Vnde éstis, nautae, huc híeme delati? . . . Peruáde polum, splendída mundi Sidéra binis contínuis sex Pictí spoliis. . múlta inuenta expértaque ex hoc súnt bona. Repúdio eiecta ab Árgis iam dudum éxsulo. Nullum ést ingenium tántum neque cor tám ferum, Quod nón labascat língua, mitiscát malo. Néque ui tanta quísquam est neque tam abúndans fortunís, ferox Pars fréna tensae atque óri equorum accómmodant. . . . . . . . . mýstica ad dextrám uada Praéteruecti . . . . . récte perfectís sacris Var. L. . multís nomen Vestrúm numenque ciéndo Cítius Orión pallescit . . . . . . . fállaciloquae málitiae Si ríte ad patriam sóspes rediissét suam resíduos, somno déditos Hectora termen inimicitiam aluus Iouis status ABDVCTA Festus M Quam sénticosa uérba pertorquét . . Dispértiantur út patris paritér bona. Néscis, Numeri, me ómnem melius rém callere quám uolo. AEQVALES Non. M Iste, ut tú rem narras, bóna comest cotídie. Char. GL .K spattaro aAVCTIO Non. M Simul límen intrabo, ílli extrabunt ílico. . adeste, si híc absente nóbis uenierít puer. Haut fácul, ut ait Pacúuius, femina úna inuenietúr bona. AVGVR Prob. Verg. Ecl. . H Modo póstquam adripuit rábies hunc nostrum aúgurem, Mare caélum terram rúere ac tremere díceres. Quamquám non istis éxercetur ín locis Hic nóster, delabórat cum puerá statim. Hac haéret, at haud clamór oritur, sed spíritum firmiter ínflat. Quid pródest istuc té blaterare atque óbloqui? Vóltus est falláci aspectu páries pictus pútidus. BRVNDISINAE Festus M Quis tám sagaci córde atque ingenio único? Équidem nunc resipíui, postquam péctus est laetítia onustum. Ímmo iam dudum ócculuisse, dégulasse opórtuit. . . in parte ínferiore hic ínplicabatúr caput. CINERARIVS Prisc. GL .K . . . . . Sexte fráter, mi sálue Quom sáluus uenís meliusque ést, gratulór dis. . . . . id mé celabat.Cúccuru. alius ést Amor, Aliús Cupido. COMPITALIA Macr. Sat. .. . . . fateor, súmpsi non ab illó modo, Sed út quisque habuit, cónueniret quód mihi, Quod mé non posse mélius facere crédidi, Etiam á Latino. Terénti numne símilem dicent quémpiam? . . . . ut quícquid loquitur, sál merum est! Ego sí non uerear, némo uereatúr tui. Praetérea nunc corpús meum piláre primum coépit. CONSOBRINI Gel. N.A. .. Em istó parentum est uíta uilis líberis, Vbi málunt metui quám uereri se áb suis. Pol mágis istius témulentae fútilis Scis hábitum ita ut nunc óbtinet.Praefíscine! cúm mitris calaúticis Nón sum apud me.Hem léntus lente quaé rogabo . . . . . . . . . uaha, retinét nunc linguam mórdicus. CRIMEN Non. M . . . . . órbitatem tuaé senectutí malam Metuí, quod in solúm non uenit caéco ac dementí tibi. Quós inpune dépopulatur déspoliatur dédecus Haéc ieiuna iéientauit. DEDITIO Char. GL .K . . . . . quía quadrati súnt sagi. DEPOSITVM Non. M dí sunt iratí tibi, Qui cónciere cógites tantúm mali. DIVORTIVM Non. M qui conére noctu clánculum Rus íre, dotem né retro mittás, uafer, Honéste ut latites ét nos ludas diútius. Cum téstamento pátria partissét bona Quod uúlt diserte páctum, haut dictum . . . O dígnum facinus! ádulescentis óptumas Bene cónuenientes, béne concordes cúm uiris Repénte uiduas fáctas spurcitiá patris! plebeiúm genus, Cognátiones mórborum cognómines Muliér, nouercae nómen huc adde ímpium, Spurcá gingiuast, gánnit hau dicí potest Quam pérspicace, quám benigne, quám cito, Quam blánde, quam matérno uisast péctore! Vigiláns ac sollers, sícca sana sóbria Virósa non sum, et sí sum, non desúnt mihi Qui ultró dent aetas íntegra est, formaé satis. Ecpónitor, uorrúncent cum syrmá simul. Dispérii, perturbáta sum, iam fláccet fortitúdo. Ó diem scelerósum, indignum! Immo ólli mitem fáxo faciant fústibus. Clam nóbis dictes, quaéso, ne ille indaúdiat. EMANCIPATVS Char. GL .K nudiustértius Tute áduenisti?Quám diluculo. . . . . quod héri ualetudo óbstetit. post narráuero, Nunc ést distentus ánimus ut negótiis, Porro aútem propero. pauló prius Hinc ábiit. Síc sollicito córde corpus nón potitur núnc quie. Cur nímium adpetimus?Némini nimiúm bene est. . . ne tu summátim rationém putes. Maló pudenter métientem Idcírco haec agere técum secreto ínstiti. Vt sínt repentino ápparandae núptiae. Deós ego omnis út fortunassínt precor. Princípium hoc oro in ánimo ut sic statuás tuo, Me offíciis cogi ut ábs te seorsus séntiam De uxória re. Quam lénte tractat me átque inludit! . . . Idem és qui semper, ídque ut rite intéllegas Te fácere . . . . te fácere conpecto ómnia Viden út facunde cóntra causarís patrem? Sic ést orator, sí quod oretúr, tulit. Vetuít me sine mercéde prosum Paúsias Remeáre in ludum. Hém quid ais?Mane, Sérui, quaeso, nísi molestum est, paúca sunt Técum quae uolo. au, quíd me censes, óbsecro? Nón audisti? Optándum uxorem, quaé non uereatúr uiri. O quám beatae scénicae mihí uidentur múlieres, Quae iúrgio terrént uiros desúbito et beniuoléntia Ó!Quid clamas? Au, mí homo! immo edepol uós supremum meúm concelebretís diem. EPISTVLA Non. M quís tu es uentoso ín loco Soleátus, intempésta noctu súb Ioue Apérto capite, sílices cum findát gelus? . cómissatum prótenis rectá domum Digrédimur. Huc uénit fugiens ténebrionem Tírrium. Non. M Itaque ádeo extundo ex ófficio datur míhi custodiéndus. -Festus M Hunc Tírrium autem mária Tyria cónciet Ita íntricauit húius hanc rem témeritas. púlchre hoc incendí rogum. Ardét, tenetur hóc sepulcro sépeliet Nám proba et pudíca quod sum, cónsulo et parcó mihi, Quóniam comparátum est, uno ut símus contentaé uiro. . . . . nón licet me quá contendi sémita Péruenire. Iactábit sese.Iáctet.Mihi erit trístior. Idém natura trístiori paúlulo tace! Puélla non sum, súpparo si indúta sum? Quamquam ístaec malitiósa non tam cálleo, Tamén fefelli. . . . succrotílla uoce sério Ego mísera risu clándestino rúmpier, Torpére mater, ámens ira féruere. Me auctóre, mater, ábstinebis.Quíd nisi? Amáre, habere púerum depositúm foris uento perculsám ratem di te sóspitem seruént tuis. EXCEPTVS Non. M Meretríx cum ueste lónga?Peregrino ín loco Solént tutandi caúsa sese súmere. Consímili grassantúr uia, quibus híc est omnis cúltus Vbi híce Moschis, quaéso, habet, meretríx Neapolítis? Ábi tu appellant húc ad molem nóstram nauiculam . . Tum ínteribi locí conscendo cúmbam piscatóriam, . . . . uénio, iacitur ánchora, inhibent léniter. Proficíscor res tempús locus, simul ótium hortabátur, Vt óperatum illum dégerem sanctúm diem Diánae. Non. M Conchás echinos, óstreas marínas . . . . Iubeo hóminem tolli et cónlocari et cónfoueri sóluo Operám Dianae. Non. M Fít opus luculéntum hocedie uíctus herbam dét . . -Non. M De uíta ac morte dómini fabulábere Aduórsum fratrem illíus ac dominúm suum? . . si ille haec nunc séntit, facere illí satis Vis, quánta illius mórs sit maceriés tibi? Quod uítae studium aut quód praesidium in pósterum Mihi súpponebas, mé cum priuarés tui? Audíte, pueri, paúca uos succédite. Et iám depellis míhi manum patérnam perpalaéstricos. Atque ádeo nolo núdo petiolo éxeas. FRATRIAE Non. M Formósa uirgo est dótis dimidiúm uocant Istí, qui dotis néglegunt uxórias Praetérea fortis. Dat rústico nescío cui, uicinó suo Perpaúperi, cui dícat dotis paúlulum. Pistóri nubat? cúr non scriblitário, Vt míttat fratris fílio lucúntulos? Septémbris heri Kaléndae, hodie ater ést dies. Cómmemorabo, osténdam illius fácta et spurcitiam ímprobi. retinébitur Viri hác uoluntate única probábili, Praegnátem quod non éxigat. . . nunc uide hóc quo pacto ego aúrum in medium próferam. Tú, Castalia, cógita, tu fínge fabricare út libet. . . . . nullám profecto accéssi ad aram, quín deos Supplíciis sumptu uótis donis précibus plorans óbsecrans Nequíquam defetígarem. . . id aurum mé condonat lítteris. . . . . sperátam non odí tuam. curre, núntia Veníre et mecum mé speratum addúcere Vide út puellam cúrent, conformént probe. Nón potest quin ílla stacta lónge quacumque ís olat. Mea nútrix, surge sí uis, profer púrpuram Praecláuium contéxtumst. Dimíttit adsestrícem, me ad sesé uocat. . equidem prandére stantem nóbiscum incinctám toga Ínterim meréndam occurro ad cénam cum uení, iuuat. . . . facile mánducari quí potest. . . . . . ó sacrum scurram ét malum! Proin tú, cum quaeram, né requiram té uide. . . . aquam úmquam ex ceno hauríre, qui lauerént manus. Non. M . . . . . . labella bálineis aIDA Festus M Nostrum ín conuentum aut cónsessum, ludúm lapsumque petúlcum INCENDIVM Non. M . . . seruus ést mihi Nicásio, Scelerátus curiósus, is cum fílio Coiécerat nescío quid de ratiúncula. Expéiurabant, éxecrabant se ác suos. O púere puere, síne prospicere mé mihi. Illúd memento, né quid inprudéntius Blaterés. Ítaque quia spissúm uidetur fíeri, non possúm domi Meúm uirum expectáre, quem mihi stúdeo iam dudúm dari. Non úsque quaque idóneum inueniás locum, Vbi dérepente cúm uelis faciás lutum. Atque étiam incedit hóc procul concéssero. INIMICI Non. M Hoc óbsecro igitur ágite et me adiutámini. Múlta atque molésta es potin út dicta facéssas? LIBERTVS Non. M Nolo híc te uideat dóminus est puér, facesse hinc . . Éius monilis póssestricem Meum sál, si bene uisúm mihi MARITI Non. M Meon óbsequere amóri?Oboedibó tibi. MATERTERAE Non. M postquam sé uidet Inibi ésse, gnatam páruulam soróribus Comméndat. quo deféssa expectandó domi Sédi, quod spissó uenire Mánius uisúst mihi. Quid ístuc est? quid flés? quid lacrimas lárgitus? Prolóquere. . . . perii! lácrimae linguam saépiunt. . . . . ah tu éloquens es ílicet. . . . causam cóicere hodie ad té uolo. Ambón adestis? prófuturos árbitror. . . . . ínguen plemen pápulam panum týmpanum Festus M . . . . . exequias cántitant. aMEGALENSIA Non. M át ego sero séntio Te nón amare mé cordate ac sániter. OMEN Non. M . . amabit sápiens, cupient céteri. Datátim uxorem ut lúdas . . . . . Atque ílle derepénte in iumentum éxilit. . . . . . . . . bacíllum delicátum Cornéolum poscit. . . . tibi in utráque parte póllet et paritér potest. Satis fórtiter, puéllae, palo uéstras scicidistís colus. Ea mémoriter, cum uénero, confécta ut offendám . . Tértium diém praeclauium únum texere . . . Ipsí me uelle uéstimenta dícito. Cedo púrpurissum! PANTELIVS Char. GL .K Contémnes? liber nátus est, ita máter eius díxit, In Gállia ambos cúm emerem. . . . reuocas nós ambo ad perículum. Séd eccos ambos Prisc. GL .K citer aPOMPA Non. M Tenéto in medio némo est. magnificé uolo Fluctuátim ire ad illum. accípite hoc, tege tu et sústine! ínterim Túa clienta PRIVIGNVS Festus M Orbús uirili séxu adoptauít sibi Vxórem quaerit fírmamentum fámiliae Sciás abesse ab lústris ingeniúm procul. et própter patruelém tuam Constítuit hilare anhélans, deiectá coma. Occásionem náncta mulier ínuolat In cóllum, plorat órat, occurrít nepos Pausíllus, neptis pórro de lectó frigit. Ni tántum amarem tálem tam meritó patrem, Irátus essem ad quó liceret. Nemo ílla uiuit cárie curiósior. Viuáx uetus quam dúriter nunc cónsulis tergó meo! Vixísti tristis dúrus difficilís tenax. Non égo te noui trístem saeuum sérium? . . quod si fecíssem paulo saépius, Didicísset ferre et nón esse intolerábilis. . . . noui amícum atque aequalém meum. . . . . quam míhi sit grata illíus obsequélla Iucúnditatis plús inest in té mihi Quam cómmercatis cónquisite edúlibus. Quae fácere nos solémus festiuó die, Cotídiano tu ópere promisce ómnia Aequé profesto ac fésto concelebrás focum. Dehinc témeritatem répudio uulgáriam. Ah fúlica, paene pérdidisti dí te mactassínt malo. Vidísti ludos?Hínc auscultauí procul. . . interea uérba iactare ét labris Intér se uelitári, uelificárier. Siléntio opus est, núlla mi est parátio. Hoc pótius, hoc nunc féruit animus, hóc uolo. Numero ó inepti pertímuistis cassám terriculam aduérsari. Poématorum nón bonorum . . . PRODIGVS Non. M Nam mé pudet, ubi mécum loquitur Númerius, Aliquíd sufferre Graéce irridet me ílico. PRODITVS Sch. Veron. Verg. A. . Delíberatum est nón tacere me ámplius Amúnculas tacéndo periisse aúdio. Tu sénecionem hunc sátis est si seruás, anus. . Remeligo a Láribus missa sum húnc quae cursum cóhibeam. PROMVS Non. M Vt scíre possis, ád quo te expediát loqui. caue ne péndeas, Sí fuas in quaéstione. . pro manibus crédo habere ego íllos tentipéllium. PROSA Isid. Diff. . Non súm tam criminósa, quam tu, uípera Ganníre ad aurem númquam didici dóminicam. Gallúm sagatum, píngui pastum táxea Festus M praeterea . . aPVRGAMENTVM Non. M ita supérbiter Ímperat REPVDIATVS Char. GL .K . . . te istuc fácere officiosé scio. Repástina sere, út senex frugís feras. quanto fácilius Égo, qui ex aequo uénio, adducor férre humana humánitus. . . . perdit íngeni inbecíllitas Turbátque me, quo sétius me cólligam. Sín, id quod non spéro, ratio tális sequius céciderit age cúrre cursim ad Númisium Occúlto. pauxilló prius Mé conuenit. SELLA Gel. N.A. .. Vsús me genuit, máter peperit Mémoria Sophiám uocant me Grái, uos Sapiéntiam. Pómum holus ficum úuam SIMVLANS Non. M Saéuiter ferre haéc te simula et gnátam ab illo abdúcere. tui Verétur, me ad te mísit oratúm pater. Cic. Sest. Haéc, Tite, tua póstprincipia atque éxitus uitiósae uitae -Non. M Ne ego íllos uelitántis auscultó lubens. Offéndit fregit rúpit icit póculo. Vellem ínteruenissem ánte; nam ut signa índicant, Hi cóniecere uérba inter sese ácrius. Nolí, mea mater, mé praesente cúm patre Coícere.Non, si noénu uis, o mél meum. Me míseram! numero ac néquiquam egi grátias. Vtí seruorum cáptus est, facíllime Domo átque nostra fámilia protrúditur. SORORES Non. M At púer est uescis ínbecillus uíribus. Nunc se óbsequentem atque hílare dixi praébeat. SVSPECTA Non. M Ita ut huíc ero adulescénti, cui suspício me trádidit, Qui mísere est animi exércitus. Tamen ánimo ordire opórtet minime paúlulo rem paúlulam. Perfálsum et abs te créditum numeró nimis Nóli ex stultitiá multarum crédere esse animúm meum. . . uiden tu láuere lacrimis mé tuum collúm, pater? Nón amatorem, ólim defensórem uti pereám uolet. Vt me ésse in hac re dúcat abs te extrárium. Adeo út te satias cáperet toti fámiliae. Tuam máiestatem et nóminis matrónae sanctitúdinem . in Hortinos iám quantum pote éxplodam hominem, ut uílicetur. TALIO Prisc. GL .K Vos quíbus cordi est intrá tunicam manus laéua, at dextra in eríle penum -TEMERARIVS Char. GL .K quis hic est símia, Qui me hódie ludificátus est? THAIS Non. M Éaque ferme sé dedere mélius consultóribus Quám restrictim cógitata atque ómnibus ratiónibus Maiórem laudem quám laborem inuénero. TITVLVS Gel. N.A. .. Ádpetis dominátum demens praémature praécocem. VIRGO Festus M ferme uírgini Iam créscit uterus tám quam grauidae múlieri. Molucrúm uocatur, tránsit sine dolóribus. uerbis paúculis Respóndit tristis uóce deductá mihi, Altéque se conquiésse dixit. . . . . ní ueniret quód nunc agitur ín solum. Aliís de rebus, ní qua coepistí super Quo tú conmetas?Úbi confixus désides? VOPISCVS Non. M Consédit uterum, nón ut omninó tamen Nón dolorum pártionis uéniet in mentém tibi? Quós ne misera pértulisti, ut pártum proicerét pater? Ámentes, quibus ánimi non sunt íntegri, surde aúdiunt. . . quasi uerbum fécerim de isto út pote. Quo cásu cecidit spés reducendí domum Quam cúpio, cuius ego ín dies impéndio Ex désiderio mágis magisque máceror. . . . quia scit me íllam amare pérditim. Igitúr quiesce, et quóniam inter nos núptiae Sunt díctae, parcas ístis uerbis, sí placet. Voluptátem capio máximam, cruciári tua te cúlpa, Qui dé te et de illa péssime, quam déamas, promerére. Di tíbi dent propria quaécumque exoptés bona. . . sinunt di et pórro passurós scio. Antíquitas peténda in principio ést mihi Maióris uestri incúpidioris líberum Fuére. eius te súscitat Imágo, cuius effígia, quo gnatús patre. memini mémoriter. équidem te numquám mihi Parasítum, uerum amícum aequalem atque hóspitem Cotídianum et laútum conuiuám domi . . . . etením cottidiáno in rebus máximis Propósitis qui noenúm potest quin meó sit nixus nómine. Homo múlierosus cónferet me alio ílico. Dum mé morigeram, dúm morosam praébeo, Deinde áliquid dedita ópera controuérsiae Concínno, laedo intérdum contuméliis. . . tumultuóse et cunctis cópiis Exclúdat uxor tám confidentér uirum? Non fáciet. Si póssent homines délenimentís capi, Omnés haberent núnc amatorés anus. Aetás et corpus ténerum et morigerátio, Haec súnt uenena fórmosarum múlierum Mala aétas nulla délenimenta ínuenit. ápage sis Dirám tuam animam in náribus primóribus Vix pértuli edepol. nóui non inscítulam Ancíllulam, uestrae híc erae uestíspicam. male meréntur de nobís eri, Qui nós tanto opere indúlgent in puéritia. Tandem út possimus nóstra fungi múnera. tu flagriónibus Tíntinnire iánitoris ímpedimenta aúdio. Hém quid hoc? perií, pertimui quíd tumulti exaúdii? Quánta hic uociferátione fértur ei miseraé mihi! Praeféstinamus quaé sit causa scíscere, Quod sít necessum scíre, praesertim ín breui Vbi quíd repentino húius consimile áccidit. . id est intus áctum periit ópera ni mirúm meae Éx animo fidélitatis. Quaéque nunc offéndo semper prócul a nostra sínt mala. nam nutricatur oliua EX INCERTIS FABVLIS Festus M . . . tugúrium est turpe Priapvs nám quod uulgo praédicant Auríto me parénte natum, nón ita est. Cum ad méd expiras ét fabellare íncepis, Ex óre mi oculis tuí bibones ínuolant. uxórium istud tóxicum Mittas Heú me miserum!Dúm modo doleat áliquid, doleat quíd lubet. tanne árcula Túa plena est aránearum? pallam fác cito Dé mensa et plagulám de lecto et péllis demitte órdine. Áccedo ad te, ut tíbi ceruicem . . fingam línteo. Inscríbat aliquis árse uerse in óstio. Ego me ésse stultum exístimo, fatuum ésse non opínor. Nescío qui nostri míseritust tandém deus. . . non possum uérbum facere obbrútui. . . mustriculam in déntes impingám tibi. Indígnum uero téstu quod dicí solet Étiam quicquam egísti? Serv. Dan. Ecl. . Intér loquendum coxéndice Pergám remillo Árquato medeór, solato . . . uertígini Festus M stipes aFestus M Rutilia comptus num quis me quaésiit? Bóna fortuna. cupiluci nauci dare ipsissimus ieientare LUCII AMPELII LIBER MEMORIALIS LUCIUS AMPELIUS MACRINO SUO SAL. Volenti tibi omnia nosse scripsi hunc librum me- pr..morialem, ut noris quid sit mundus, quid elementa, quid orbis terrarum ferat, vel quid genus humanum peregerit. De mundo Mundus est universitas rerum, in quo omnia sunt ..et extra quem nihil; qui Graece dicitur cosmos. Elementa mundi quattuor ignis ex quo est caelum, .aqua ex qua mare Oceanum, aer ex quo venti et tem- pestates, terra quam propter formam eius orbem ter- rarum appellamus. Caeli regiones sunt quattuor oriens occidens me- .ridies septentrio. Caelum dividitur in circulos quinque arcticum et .antarcticum, qui ob nimiam vim frigoris inhabitabiles sunt; aequinoctialem cui quae subiacet regio cata- cecaumene dicitur neque incolitur ob nimiam vim ar- doris; brumalem et solstitialem sub quibus habitatur sunt enim temperatissimi; per quos oblicus circulus vadit cum duodecim signis, in quibus sol annuum conficit cursum. De duodecim signis Signa sunt in caelo duodecim. .. Aries beneficio Liberi, quod is cum exercitum in Indiam per Libyam duceret per loca sicca et arenosa, qua aquae inopia esset et exercitus eius siti adfligere- tur, aries eis aquam demonstravit; et ob id a Libero Iovis Ammon est appellatus, eique fanum magnifi- cum fecit ad eum locum ubi aquam invenit; quod abest ab Aegypto et Alexandria milia passuum novem. ob eam rem a Iove petît ut inter sidera reciperetur. alii putant eum esse qui Hellen et Phryxum vexerit. Taurus beneficio Iovis, quem Iuppiter a Neptuno .fratre per gratiam abduxit; qui sensum humanum fi- gura tauri continebat hisque Iovis iussu Europam Age- noris filiam Sidonia adludens decepit et eam Cretam deportavit. ob eam rem Iuppiter in sideribus eum dignatus est immortali memoria. Gemini, qui dii Samothraces nominantur esse; .quorum argumentum nefas est pronuntiare praeter eos qui misteriis praestosunt. alii Castorem et Pol- lucem dicunt, quod hi principes mare tutum a prae- donibus praestitissent. sunt qui dicant Herculem et Theseum, quod similia athla sint adepti. Cancer, carcinus, receptus beneficio Iunonis, .quod eius iussu, cum Hercules missus esset ad hy- dram Lernaeam quam nos excetram dicimus inter- ficiendam, is carcinus ingressus Herculis pedes et crura lanians incommodiorem faciebat eum quam ipsa excetra; idque malum Hercules difficillimum habuit, carcinumque cancrum ob id factum Iuno sideribus est dignata. Leo, leon, qui educatus est Nemeae Iunonis con- .silio ad Herculis interitum, missus in terram in Ar- giva diu spelunca latitavit; quem Hercules dicitur interfecisse cum Molorcho hospite suo, cuius clavam ei tributam tum principio est adeptus; qua leonem interfecit, eiusque pellem postea pro tegumento ha- buit. ob id factum Iunoni odio esse coepit, leonemque caelesti dignitate est honorata. Virgo, quam nos Iustitiam dicimus, fuit cum ho- .minibus; sed postquam homines malefacere coeperunt, Iovis eam inter signa posuit. sunt qui Erigonam Icarî filiam Atheniensem dicunt; cuius patri Liber vinum dedit, ut hominibus ad suavitatem daret quibus dedit ebriati sunt et lapidibus eum occiderunt. canis qui cum illo erat vidit dominum occisum, et cum ululatu ad Erigonem rediit; quem ut maestum et singularem vidit, sollicita proficiscitur cum eo. venere ad locum ubi Icarius iacebat. vidit corpus patris, magna lamen- tatione in Hymetto monte sepelivit, ipsa vero se sus- pendit laqueo. canis ad pedes eius discumbens diu- tius et sine alimentis deficiens, post aquam anhelans in puteum se proiecit. Tum Liber a Iove petît, quod suo imperio deficerent, ut inter siderum cursus pone- rentur. Erigone Virgo, Icarius autem Arcturus no- minatus est cuius stella cum exoritur, continuas tem- pestates facit, canis Canicula. Libra, quam Graeci zygon appellant, virile no- .men est adeptus summa clementia et iustitia; Stath- muchos est dictus, quia primus dicitur libram et pondus hominibus invenisse, quae utilissima mor- talibus aestimantur; ideoque in numerum stellarum est receptus est et Libra est dictus. Scorpius. qui dicitur ad perniciem Orionis in in- .sula Chio in monte Pelinaeo voluntate Dianae natus. Orion autem dum venatur, visa Diana stuprare eam voluit. illa scorpionem subiecit, qui eum vita privaret. Iuppiter et scorpionem et Orionem inter sidera recepit. Sagittarius, Crotos, filius nutricis Musarum; .quem Musae semper dilexerunt eo quod plausu et lusu sagittarum eas oblectaret. alii Chironem dicunt, quod iustus et pius doctus atque hospitalis fuerit. ab eo Aesculapius doctus medicinam, Achilles ci- tharam et alia multa. Capricornus, cui nomen Pan. quo tempore Py- .thon speluncas incolens in monte Tauro Aegyptum profectus est ad bellum, Pan se in caprae figuram con- vertit. igitur dii immortales postquam Pythonem digna poena affecerunt, Pana astrorum memoria decorave- runt. Aquarius, qui putatur esse Ganymedes; dicitur .Deucalion Thessalus; qui cum maximo cataclysmo cum uxore Pyrrha solus evasisset, hic pietatis causa inter sidera locatus est. Pisces, ideo pisces quia bello Gigantum Venus .perturbata in piscem se transfiguravit. nam dicitur et in Eufrate fluvio ovum piscis in ora fluminis columba adsedisse dies plurimos et exclusisse deam benignam et misericordem hominibus ad bonam vitam. utrique memoriae causa pisces inter sidera recepti. De sideribus Praeter duodecim signa potentissima sidera in ..caelo Septemtriones duo, maior et minor, qui num- quam merguntur ideoque navium cursus regunt. quo- rum alter Cynosura dicitur, alter Bootes, idem Arcturus. Orion, qui magnitudine sua dimidiam caeli ob- .tinet partem. Pliades, quae latine Virgiliae dicuntur. Hyades, quae a nobis Subuculae dicuntur; qua- rum ortus et occasus a nautis et ab agricolis obser- vantur. Canicula, cuius vis praecipue solstitio est. Stellae potentissimae in caelo sunt septem Sa- .turnus Sol Luna Mars Mercurius Iuppiter Venus. quae a Graecis planetae, a nobis erraticae dicuntur, quia ad arbitrium suum vagantur et motu suo hominum fata moderantur. item adverso cursu contra caelum feruntur. Quibus partibus sedeant XII signa duodecim ventorum Aries in aphelioten, Taurus in caeciam, Gemini in ..aquilonem, Cancer in septentrionem, Leo in thraciam, Virgo in argesten, Libra in zephyron, Scorpius in afri- cum, Sagittarius in austrum et africum, Capricornus in austrum, Aquarius in eurum et notum, Pisces in eurum. De ventis Venti fiunt ex aeris motu et inclinatione. sunt au- ..tem generales quattuor eurus, idem apheliotes, idem vulturnus ab oriente; ab occidente zephyrus, idem co- rus, idem favonius; aquilo, idem boreas et aparc- tias a septentrione; notus, idem libs et auster et africus a meridie. Hi sunt quattuor generales; ceteri speciales his tri- .buuntur, ut iapyx zephyro, qui ab Iaphygio Apuliae promontorio flat; leuconotus noto, cum serenior flat; circius aquiloni, cum vehementior Gallias perflat; item etesiae, qui a statis diebus flant per aestatem. De orbe terrarum Orbis terrarum qui sub caelo est quattuor regioni- ..bus incolitur. una pars eius est in qua nos habitamus; altera huic contraria, quam qui incolunt vocantur an- ticthones; quarum inferiores duae ex contrario harum sitae, quas qui incolunt vocantur antipodes. orbis ter- .rarum quem nos colimus in tres partes dividitur, to- tidemque nomina Asia, quae est inter Tanain et Ni- lum; Libya, quae est inter Nilum et Gaditanum sinum; Europa, quae est inter fretum et Tanain. In Asia clarissimae gentes Indi, Seres, Persae, .Medi, Parthi, Arabes, Bithyni, Phryges, Cappadoces, Cilices, Syri, Lydi. in Europa clarissimae gentes Scy- .thae, Sarmatae, Germani, Daci, Moesi, Thraci, Mace- dones, Dalmatae, Pannonî, Illyrici, Graeci, Itali, Galli, Spani. in Libya gentes clarissimae Aethiopes, Mauri, .Numidae, Poeni, Gaetuli, Garamantes, Nasamones, Aegyptii. Clarissimi montes in orbe terrarum Caucasus in .Scythia, Emodus in India, Libanus in Syria, Olympus in Macedonia, Hymettus in Attica, Taygetus Lace- daemonia, Cithaeron et Helicon in Boetia, Parnasos et in Phocide, Acroceraunia in Epiro, Maenalus .in Arcadia, Apenninus in Italia, Eryx in Sicilia, Alpes inter Galliam et Italiam, Pyrenaeus inter Galliam et Spaniam, Athlans in Africa, Calpe in freto Oceani. Clarissima flumina in orbe terrarum Indus Gan- .ges Hydaspes in India, Araxes in Armenia, Thermo- don et Phasis in Colchide, Tanais in Scythia, Stry- .mon et Hebrus in Thracia, Sperchios in Thessalia, Hermus et Pactolus auriferi Maeander et Caystrus in Lydia, Cydnus in Cilicia, Orontes in Syria, Simois et .Xanthus in Phrygia, Eurotas Lacedaemone, Alpheus in Elide, Ladon in Arcadia, Achelous et Inachus in Epiro, Savus et Danubius qui idem Ister cognomina- tur in Moesia, Eridanus et Tiberinus in Italia, Timavus in Illyrico, Rhodanus in Gallia, Hiberus et Baetis in Spania, Bagrada in Numidia, Triton in Gaetulia, Ni- .lus in Aegypto, Tigris et Eufrates in Parthia, Rhenus in Germania. Clarissimae insulae in mari nostro duodecim .Sicilia, Sardinia, Crete, Cypros, Euboea, Lesbos, Rho- dos, duae Baleares, Ebusus, Corsica, Gades; in Oceano ad orientem Taprobane, ad occidentem Brittannia, ad septentrionem Thyle, ad meridiem Insulae Fortu- natae; praeter has in Aegaeo mari Cyclades undecim .Delos, Gyaros, Myconos, Andros, Paros, Olearos, Tenos, Cythnos, Melos, Naxos, Donusa; praeter has .Sporades innumerabiles, ceterum celeberrimae Aegina, Salamina, Coos, Chios, Lemnos, Samothracia; in Ionio .Echinades, Strophades, Ithace, Cephalenia, Zacynthos; in Adriatico Crateae circiter mille; in Siculo Aeoliae octo; in Gallico Stoechades tres; in Syrtibus Cercina et Menix quae et Girba. De maris ambitu Mare quo cingimur universum vocatur Oceanum. ..hoc quattuor regionibus inrumpit in terras a septen- trione vocatur Caspium, ab oriente Persicum, a meri- die Arabicum, idem Rubrum et Erythraeum, ad occa- sum magnum mare, idem Athlanticum; quod commer- ciis totius generis humani peragratur. hoc intrat in .fretum Gaditanum inter duos montes clarissimos Abin- nam et Calpem ob impositas Herculis Columpnas, dein latissime simul et longissime effusum medium ter- rarum orbem inundat et nomina adquirit Balearicum, .quod Hispaniam adluit; Gallicum, quod Gallias tangit; Ligusticum, quod Liguribus infunditur; Tuscum, Tyr- rhenum, idem inferum, quod dextrum Italiae latus circuit; Hadriaticum, idem superum, quod sinistrum Italiae latus circuit; Siculum, in quo Sicilia; Creti- .cum, in quo insula est Creta; Ionium et Aegaeum, quae Achaiam idem Peloponnesum ita ambiunt ut interveniente Isthmo paene insulam faciant; Myr- toum et Icarium, quae adhaerent Aegaeo mari, illud a Myrtilo hoc ab Icaro cognominatum; Ponticum, quod .ingenti sinu Scythis infunditur; Hellesponticum, fauce transmissum inter duas celeberrimas urbes, Seston Asiae, Abydon Europae; Tanaiticum, quo Asia allui- tur; Aegyptium ab Aegypto, Libycum a Libya cogno- minatur; Syrticum a duabus Syrtibus reciprocis aesti- bus retorquetur. Miracula mundi. Miracula quae in terris sunt Apolloniae in Athamantia a mari milia pas- ..sus quinque in monte nymphaeum; ibi ignis est, et de terra exit flamma. in silva Panis symphonia in oppi- dum auditur. item sub eo monte in campo lacus aquae pleni; inde pix exit et bitumen; cum manibus sub- plodas, pix alte attollitur et quasi ab aqua bullescit. Ambraciae in Epiro in pariete sunt picti Castor .et Pollux et Helena manu autocthonis, et nemo neque invenire potest quis pinxerit. Argis in Epiro quod ippaton appellatur ibi .pons magnus columpnatus duplex, quem Medea aedi- ficari imperasse fertur. ibi picta sunt gubernacula Argonautarum quae cepta navis. ibi Iovis templum Typhonis, unde est ad inferos descensus ad tollendas sortes; in quo loco dicuntur qui descenderunt Iovem ipsum videre. Leucade mons unde se Sappho deiecit propter .virum. in summo monte fanum est Apollinis, ubi sacra fiunt; et cum homo inde desiluit, statim exci- pitur lintribus. Sicyone in Achaia in foro aedis Apollinis est. in .ea sunt posita Agamemnonis clipeus et machaera, Ulixis chlamys et thoracium, Teucri sagittae et ar- cus, Adrasti arca quam deposuit in qua quid sit ignoratur; sed et olla aerea, quam Medea po- suit, in qua Pelias coctus dicitur; item Palamedis litterae, Marsyae tibiae itemque corium, remi Argo- nautarum cum et gubernaculis et brachia, cau- culus quo Minerva sortita est de Oreste ceravit una percomparasit ibi palla pendet; quam si quis halitu afflaverit, tota patefit; item Penelopae tela. ibi de terra oleum scaturrit. Argis in Achaia Iunonis templum magnifice orna- .tum, quod asylum vocant. Olympiae templum Iovis nobile, ubi athletae ini- .tiantur. Corintho ballaenae costa est magna secundum .mare, quam homo complecti non potest. eodem in loco fanum est Veneris, in quo vas marmoreum Laidos. Boetiae lacus sacer ubi Amphiaraus devoratus. .in eo lacu est urceus fictilis fractus pendens testa inter se composita; unde autem pendeat non apparet, nisi a vento moveatur. Athenis Minervae aedes nobilis; cuius ad sini- .stram clipeus appositus quem digito tangit; in quo clipeo medio Daedali est imago ita colligata quam si quis imaginem e clipeo velit tollere, perit totum opus; solvitur enim signum. ipsa autem dea habet hastam de gramine. Ilio lapis est quadratus, ubi Cassandra fuit alligata; .quem si ante tangas id est aut fricueris, lac demittit; ex altera autem parte similiter si frices, ac si san- guinem demittit. Iuxta autem mare locus qui Rhoe- teon vocatur; ibi est Achillis et Patrocli tumulus et flumen Scamandrus. Ephesiae Dianae fanum nobilissimum maximum .pulcerrimumque orbis terrarum; introitu dextra sinistra postes marmorei monolithi longi cubitis XX, qua super templum ascensu sunt CXL milia. Samio in templo Iunonis est scyphus factus ex he- .dera, cuius in ora capita quattuor arietina magna cor- nibus mirae magnitudinis contortis. Pergamo ara marmorea magna alta pedes qua- .draginta cum maximis sculpturis; continet autem gi- gantomachiam. Iaso signum Dianae marmoreum pulcerrimum .quod stat sub divo caelo, nec cum pluit aqua tan- gitur. Bargylo est fanum Veneris super mare; ibi est .lucerna super candelabrum posita lucens ad mare sub divo caelo, quam neque ventus extinguit, nec plu- via aspargit. sed et Herculis aedes antiqua; ibi e columpna pendet cavea ferrea rotunda in qua conclusa Sibylla dicitur. ibi iacent ossa ballaenae quasi lapides quadrati. Magnesiae aput Sipylum columpnae sunt quat- .tuor; inter has columpnas est Victoria ferrea pendens sine aliquo vinculo in aëre ludens; sed quotiens ven- tus aut pluvia fuerit, non movetur . . Aedis Dianae Epheso s quam constituit Amazon. ibi et Sepulcrum in Caria sstertentis quasi dormiat mirae magnitudinis ex ori- chalco et ferro. Rhodi . colossi ssignum Solis al- tum super columpna marmorea cum quadriga; columpna vero habet cu- bitis centum. Cypro signum . Signum Iovis Olympî saereum, facies ex auro, quem fecit Phidias. saltum cubitis centum quinquaginta et latum cu- bitis sexaginta. Ecbatanis . domus illic Cyri regis aedi- sin Media ficata lapidibus candidis et s nigellis auro vinctis. ubi sunt columpnae, diver- sis coloribus et innume- rabiles lamnas ferreas, fenestras ex argento et tegulas ex lapide prasino; murus intus medio Baby- s loniae .squem Memnon aedificavit. lapide cocto id est calce s et sulfure, ferro inter- mixtus, ubi sunt iunc- turae. latitudo eius cubitis XXX, altus cubitis CXXX; cingitur milia passuum Alexandriae XXX. hunc coepit Samira- s mis; filius eius perfecit. Pyramides in Aegypto. .squem aedificavit Agartus. oppidum ibi est Nilus .fluvius aere factus plexi- lis in cubitis trecentis, cuius facies ex smaragdo limpido, brachia ex ebore magno; cuius aspectu et bestiae terrentur. Athenis signum Iovis Olympî, Alex- andria flumen Nilum maxime colunt. Quot ferunt vel esse Iovis vel ubi; in loco deos deasque Ioves fuere tres primus in Arcadia Aetheris fi- ..lius, cui etiam Aetherius cognomen fuit; hic primum Solem procreavit. secundus ibidem in Arcadia qui Sa- turnius cognominatur; qui ex Proserpina Liberum pa- trem procreavit vini inventorem. tertius Cretae Sa- turni et Opis filius, Optimus Maximus qui est ap- pellatus. Martes fuere duo primus ex enoposte, ut Eu- .hemerus ait, et noster Mars seu Marspiter et aliter Mars Enyûs; secundus ex Iove et Iunone. Soles fuere quinque primus Iovis filius; secundus .Hyperionis; tertius Nili filius, cui Aegyptus est conse- crata; quartus qui Rhodi natus est, cuius etiam Zmin- theus est filius; quintus Colchi filius, ex quo Circe et Medea et Phaëton nati sunt. Volcani fuere quattuor primus Caelo et Ope na- .tus; secundus Nili filius; tertius Saturnî et Iunonis; quartus in Sicilia Melites filius. Mercurii quattuor primus Caeli et Diei filius; .secundus Iovis et Croniae filius vel Proserpinae; ter- tius Cronî filius et Maiae, qui est inventor lyrae; quar- tus Cyllenî filius qui Aegyptiis litteras et numerum dixit. Apollines quinque primus Vulcani et Minervae; .secundus ex Corybante; tertius Iovis filius ex Latona; quartus Sileni filius in Arcadia; quintus Ammonis fi- lius in Libya natus. Dianae tres prima Iovis Cronî filia ex Proserpina; .quae est Liberi soror; secunda Iovis et Latonae Apol- linis soror; tertia quae vocatur Ops de Glauce. Aesculapi tres primus Apollo dictus Vulcani .filius; secundus Elati filius; tertius Aristeti et Al- cippes filius. Veneres quattuor prima Caeli et Diei filia; se- .cunda quae ex spuma nata esse dicitur Aetheris et Oceanidos filia; tertia quae Vulcano nupsit, quae cum Marte se miscuit unde Cupido natus esse dicitur; quarta Cypri et Syriae filia quam Adon habuit. Minervae quinque prima Vulcani filia unde Athe- .narum est civitas; secunda Nili filia, quam Aegyptî colunt; tertia Iovis filia, quae in bellicis rebus se exer- cuit; quarta Solis filia, quae quadrigas invenit; quinta Pallantis et Titanidos filia; haec patrem occidit pro suae virginitatis observatione quia eius cupidus fuit; unde et Pallas dicta est. Liberi quinque primus ex Iove et Proserpina; hic .agricola et inventor vini; cuius soror Ceres; secundus Liber ex Melone et Flora cuius nomine fluvius est Granicus; tertius de Cabiro qui regnavit in Asia; quartus ex Saturnio et Semela dicunt; quintus Nisi et Thyonae filius. Hercules sex primus Iovis et Aetherii filius; .secundus Nili filius quem principem colunt Aegyptî; tertium conditorem loci sui Hellenes dicunt; quartus Cronî filius et Carteres quem Carthaginenses colunt, unde Carthago dicta est; quintus Ioab filius qui cum rege Medorum pugnavit; sextus Iovis filius ex Alce- mena qui Atlanta domuit. De imperiis Imperia ab ineunte aevi memoria fuerunt septem ..primi rerum potiti sunt Assyrii, deinde Medi, postea Persae, tum Lacedaemonii, dein Athe- nienses, post hos inde Macedones, sic deinde Romani. Reges Assyriorum Belus rex Iovis filius, cuius posteri per Ninum ..Asiae regnaverunt, per Aegyptum Libyae, per Da- naum Europae. Ninus rex qui primus exercitu prope totam Asiam .sub se redegit et clarissimam urbem nominis sui con- didit Ninon. Samiramis Dercetis nymphae filia, a colum- .bis educta, uxor Nini regis, cuius post mortem regnum Nini ampliavit armis; Indiam quoque parum prospera expeditione temptavit. haec urbem pulcherrimam om- nium quae unquam fuerunt Babylona constituit su- pra flumen Eufraten. Sardanapallus qui ob nimias delicias et luxu- .riam perdito regno, ne in potestatem hostium ve- niret, cum exoletis suis venenum bibit et igni sub- iecto cum regia sua conflagravit. Reges Medorum Arbaces primus rex qui eversas Assyriorum opes ..luxuria Sardanapalli transtulit ad Medos eos- que iustissime rexit. Astyages vir fortis et iustus qui per insidias vic- .tus a Cyro est, et dissolutum est Mediae regnum. Reges Persarum Cyrus rex fortissimus qui maiore parte Asiae sub- ..acta Europam quoque inrupisset, ni a Tomyri Scy- tharum regina victus oppressusque esset. Cambyses filius nequam Cyri qui cum LXX milia .hostium subegisset in Aegypto et regem eius Amasin, Aethiopiam profectus magna parte militum per fa- mem amissa inritus rediit; urbem tamen ibi condidit Meroen. is quia Apin sacrum bovem interfici ius- serat, ira deorum ex equo praeceps super gladium suum ruit extinctusque est. Darius rex unus ex septem Persis hinnitu equi .regnum adsecutus cum CCLXX milibus militum in Europam transivit. victus ab Atheniensibus ducente Miltiade apud pseudo Marathona recessit. Xerses Darii filius, cum decessisset pater eius, .aliquantis navibus armatis militibus in Europam transivit contabulato Hellesponto et forato Atho monte, nec quicquam aliud egit quam ut Athenas incenderet. mari victus a Lacedaemoniis et Atheniensibus in Asiam rediit ibique suorum fraude interfectus est. Duces et reges Lacedaemoniorum Eurysthenes et Procles gemini qui genus ab ..Heraclidis deducentes primi Spartae regna regna- verunt. Lycurgus legum lator quibus Lacedaemonii prin- .cipes Graeciae per annos septingentosinnisi fuerunt. Theopompus et Polydorus reges qui Messe- .nium bellum XX annis gesserunt. Othryades vir bellator qui Messenio bello quo .trecenti id est centeni quinquageni concertaverunt et trophaeum suo sanguine inscripsit. Tyrtaeus qui Messenio bello ex oraculo Apollinis .dux ab Atheniensibus per ludibrium missus poemate suo ita militum animos concitavit, ut tam diuturnum proelium victoria consummarent. Leonidas dux qui Persico bello qui cum tre- .centis Lacedaemoniis apud Thermopylas totam vim Persici belli morte sua ac suorum comminuit. Pausanias qui Persico bello Mardonium prae- .fectum Xersis cum pedestribus copiis aput Asopum Boetiae flumen debellavit; mox proditionis a rege susceptus idem Mardonius ideoque proditionis accusatus in asylum Minervae confugit et ibi fame confectus est. Lysander dux qui dominantem toto mari clas- .sem Atticam aput Aegos potamos oppressit et victis Atheniensibus XXX tyrannos inposuit. Xanthippus vir Lacedaemoniorum fortissimus .qui bello Punico primo Carthaginiensibus dux missus Regulum cepit. Agesilaus cuius inventum est in hostili quam in .sua terra pugnare; ideoque in Asiam missus vastata ea cum iam regi immineret revocatus Athenienses aput Coroneam vicit. postea aput Corinthios flevit, quod decem milia Graecorum occisa cognovisset, nec vo- luit Corinthum delere cum posset. Clarissimi reges et duces Atheniensium Cecrops rex qui urbem condidit Athenas et ex ..suo nomine Cecropidas appellavit cives; idem fabu- lose quia indigena fuit ab inguinibus serpens fuisse narratur. Ericthonius rex, cui misteria Eleusinae con- .stituit Celeus hospite Eumolpo sacerdote, filiabus vir- ginibus ministris, Triptolemo frugum praefecto qui fame laborantem Graeciam circumlato frumento re- stituit. Pandion rex qui filias suas Procnen et Philome- .lam Thraciae regibus tradidit, ut barbaras sibi gentes adfinitate sociaret. Theseus Aegei filius qui Minotaurum interfecit. . Demophon Thesei filius qui cum Graecis Ilium .expugnavit. Codrus rex qui pro salute et victoria patriciae .secundum oraculum Apollinis bello Peloponnesio se devovit. Pisistratus vir fortis et sapiens, qui adversus .principes populari causa tyrannidem invasit eamque iustissime administravit. Harmodius et Aristogypton homines plebeî .qui Hippiam et Hipparchum Pisistrati filios saeve do- minantes facta coniuratione oppresserunt, ideoque ut conservatoribus divini honores eis sunt constituti. Miltiades dux qui LXXX milia militum Persarum .Darî regis praefectis Date et Tisapherne in saltu Marathonio superavit. Aristides Dicaeos qui hoc agnomen moribus .est consecutus et ob id ipsum exilio multatus est. Cimon dux qui Persico bello et Xersis copias .pedestris simul atque navalis in ipsa Asia aput Eury- medonta fluvium uno die vicit. Alcibiades dux, vir genere copia opibus illustris, .qui propter detruncatos nocte Mercurios reus factus ad Lacedaemoniorum confugit exercitum Pelopon- nens bello et cum fecisset eos superiores adflic- torum civium misertus rediit in patriam, et dux crea- tus iterum victores Athenienses fecit. Thrasybulus qui triginta magistratus Lacedae- .monios tyrannidis dominatione saevientis facta coniu- ratione adflixit et libertatem Atheniensibus reddidit. Conon dux qui omnes Lacedaemoniorum copias .aput Cnidum insulam cepit et imperium maris Athenis restituit. Dion qui octo onerariis navibus Dionysium re- .gem Siciliae centum rostratas habentem dum in Ita- liam abest regno expulit occupatis Syracusis. Iphicrates rei militaris peritissimus, qui arma .habiliore pondere et modo fecit. Phocion qui vir bonus cognominatus est neque .ulla pecunia a Philippo potuit sollicitari ut ad eum discederet; qui admonentibus amicis ut liberis suis consuleret, si boni inquit erunt, hic agellus eis suffi- ciet, si mali, nihil. Chabrias dux qui gladiatoria arte pugnare mili- .tem docuit, Cypron et Naxon et omnes Asiaticas in- sulas Athenis adiunxit, et circa Chion navali bello oc- cidi maluit quam abiectis armis enatare. Demetrius Phalereus qui vir bonus existi- .matus ob insignem iustitiam ideoque statuis CCC est honoratus, quas ei pro libertate posuerunt in facie publica. Reges Macedonum Philippus Amyntae filius primus Macedonum ob- ..tinuit Thraciam redegitque in suam potestatem; et cum transire in Asiam vellet, sub ipso belli apparatu in theatro a Pausania est interfectus. Alexander Philippi et Olympiadis filius ex urbe .Pella Macedoniae cum milibus XL militum cum in Asiam transisset, Darium regem Persarum primum aput Granicum flumen tum aput Issum Ciliciae tertio apud Arbela tribus proeliis trecenta peditum quinqua- ginta equitum duo milia falcatorum curruum vicit. Mox regem Indorum et omnes Asiae gentes sub po- testatem suam redegit et nobilissimas urbes Asiae cepit Sardes Bactra Susa Babyloniam; ubi etiam de- functus dubium an vinolentia an veneno, cum tamen prius et Africam peragrasset usque ad Iovem Ammo- nem et Oceanum primus omnium navigasset. Philippus qui post Alexandrum Macedoniam sep- .timo gradu Macedoniam regnavit, invectus in Grae- ciam cum saeve dominaretur a Sulpicio consule in Phocide victus est, mox a Flaminino in Macedonia Thessalia aput Cynocephalas ubi dato obside filio Demetrio regni parte multatus est. Perses Philippus Philippi filius cum maximis .copiis Macedoniis et cum impetum in Graeciam fecisset, cum inanibus elephantorum simulacris a Mar- cio consule aput Ascyridam paludem victus praeci- pitatis in mare thesauris profugit; mox ab Aemilio Paulo tota Macedonia fugatus Samothracam confugit in asylum; unde data fide cum se Paulo commisisset, ante currum eius in triumphum productus mox libera custodia in Albano consenuit. Pseudophilippus vir plebeius et degener cum .ex similitudine formae Philippi filium se persuasisset et Macedonas in bellum excitasset, inter initia tumul- tus comprehensus sub custodia missus est Romam; ubi cum ex custodia aufugisset, concitata rursus Ma- cedonia Thraciam bello recepit. In arce regni palu- datus ius dixit. mox a Caecilio Metello ingenti proelio victus cum profugisset in Thraciam, a regibus deditus et in triumphum deportatus. Reges et duces Romanorum Romulus qui urbem condidit. .. Numa Pompilius qui sacra constituit. Tullus Hostilius qui Albam diruit. Ancus Marcius qui leges plurimas tulit et Ostiam coloniam constituit. Priscus Tarquinius qui insignibus magistratus adornavit. Servius Tullius qui primum censum egit. Tarquinius Superbus qui ob nimiam super- biam regno pulsus est. Clarissimi duces Romanorum Brutus qui pro libertate publica liberos suos inter- ..fecit. Valerius Publicola qui propter eamdem liber- .tatem adversus Tarquinios bellum exercuit; idem ius libertatis dando populum ampliavit. Mallius Torquatus qui ad confirmandam ca- .strorum disciplinam filium suum interfecit. Quinctius Cincinnatus item Serranus cui .aranti dictatura delata est. Camillus qui Senonum gente deleta Gallorum in- .censam ab eis urbem restituit. Fabî duo quorum alter una pugna Etruscos Sam- .nitas Umbros Gallosque subegit, libertinos e tribubus repurgavit, ideoque Maximus cognominatus; alter Fa- bius Hannibalem mora fregit ex quo Cunctator est cognominatus. Papirius Cursor hic Samnites qui Romanos .sub iugum pugnando miserant victos ignominia pari adfecit et a velocitate Cursor est appellatus. Curius cum in foco rapas torreret, legatis Sam- .nitum aurum offerentibus malo inquit in fictilibus meis esse et aurum habentibus imperare. Fabricius Luscinus qui Cornelium Rufinum .consularem virum senatu amovit luxuriae et avaritiae damnatum, quod decem pondo argenti possideret. Claudius Marcellus qui Hannibalem primus in .Campania proelio vicit; idemque docuit in bello quo- modo equites sine fuga cederent. Scipiones duo; quorum alter prior Africanus qui .Hannibalem et in eo Africam debellavit; alter Scipio minor Numantinus qui Carthaginem et Numantiam diruendo et in hac Africam in illa Hispaniam fregit. Quintus Nero qui Hannibalem in Apulia re- .licto venientem ab Hispania Hasdrubalem excepit co- piasque eius uno die apud Metaurum flumen devi- cit; qui si se cum Hannibale iunxisset, dubitari non potest paria eis populum Romanum facturum non fuisse. Paulus qui cum Macedoniam vicisset et Graeciam .liberasset et opulentissimum triumphum reportasset, inter ipsos triumphi dies amissis duobus liberis pro contione dixit gratias se agere fortunae, quod in suam potius domum quam in rem publicam saevisset. Duo Metelli; quorum alter Macedonicus devictis .Macedonibus qui Contrebiam inexpugnabilem Hispa- niae civitatem iussis testamenta scribere et vetitis red- ire nisi vicissent militibus occupavit; alter Numidi- cus victa Numidia qui, cum perniciosas rei publicae leges ferret Apuleius tribunus plebis totusque senatus in eas iurasset, maluit in exilium ire quam iurare. huius filius Pius cognominatus est, quod patrem in exilium secutus est. Gaius Marius qui in Africa Numidis in Gallia .Cimbris Teutonibusque superatis a caliga pervenit us- que septimum consulatum. Sylla qui bello civili victoria perpotitus Romanum .primus invasit imperium solusque deposuit. Sertorius qui proscriptus a Sylla cum in exilium .profugisset, quam brevissimo tempore prope totam Hispaniam redegit in suam potestatem et ubique ad- versante fortuna insuperabilis fuit. Lucullus qui Asiaticae provinciae spoliis maxi- .mas opes est consecutus et aedificiorum tabellarum- que pictarum studiosissimus fuit. Pompeius qui Armenios sub rege Tigrane Ponti- .cos sub rege Mithridate Cilicas toto mari dominantis intra quadragesimum diem vicit et magnam partem Asiae inter Oceanum Caspium Rubrumque mare vic- toriis suis triumphisque peragravit. Gaius Caesar qui Gallias Germaniasque subegit .et primus Romanorum navigavit Oceanum, in quo Brittanniam invenit et vicit. Iulius Caesar Augustus qui perpacatis om- .nibus provinciis exercitus toto orbe terrarum disposuit et Romanum imperium ordinavit; post cuius conse- crationem perpetua Caesarum dictatura dominatur. Romani qui in toga fuerunt illustres Manius Agrippa qui dissidentem populum se- ..natui conligavit atque conciliavit. Appius Caecus qui pacem Pyrrhi diremit, ne .populus qui suis parere noluerat sub externis regibus regeretur. Tiberius Gracchus qui Scipionem Asiaticum .quamvis inimicum haberet non est passus a tribunis in carcerem duci, quod diceret nefas ibi esse Sci- pionem ubi captivi illius adhuc alligati tenerentur. hic est Gracchorum pater qui in tribunatu cum agra- riis legibus seditiones excitarent interfecti sunt. Decimus Brutus Callaecius qui C. Grac- .chum generum agrarîs legibus rei publicae sta- tum turbantem cum Opimio consule oppressit. M. Brutus qui Pompeî partes secutus mox a Cae- .sare restitutus in mortem eius coniuravit, quod affec- tare nomen regium videretur. Livius Drusus qui agrarîs legibus promulgatis .summum populi Romani favorem consecutus, ne promissa perficeret, per insidias a Philippo consule domi suae interfectus est. Lutatius Catulus qui Lepidum acta Syllae re- .scindere volentem admoto exercitu Italia fugavit et solus omnium sine sanguine bellum civile confecit. Cato Censorius qui totiens accusatus est quoad .vixit nocentis accusare non destitit. hic est omnium rerum peritissimus et ut Sallustio Crispo videtur Ro- mani generis disertissimus Cato. Cato Praetorius qui bello civili partes Pompei .secutus mori maluit quam superstes esse rei publi- cae servienti. Scaurus qui vetuit filium in conspectum suum .venire, quia bello Cimbrico deseruerat. Scipio Nasica qui quia non rite inauguratus .consul esse videretur, consulatu se abdicavit et do- mitis Dalmatis oblatum a senatu triumphum repudia- vit statuasque quas sibi quisque in publico posuerat in censura sua sustulit. censuit in senatu tamen Car- thaginem non esse delendam; propterea optimus iu- dicatus. Cornelius Cettegus qui fratrem suum Cette- .gum quod cum Catilina coniurasset morte multandum censuit. Tullius Cicero qui in consulatu suo Catilinae .coniurationem fortissime oppressit. Qui pro salute se optulerunt Horatius trigeminus qui adversus Curiatios Alba- ..norum qui de summo imperio dimicaverunt. Fabii trecenti qui cum omnes patriciae stirpis es- .sent, bellum Veiens peculiariter sibi depoposcerunt. Mucius Cordus quia ignibus manus imposuit. . Horatius Cocles qui ponte rescisso Tiberis ar- .matus transiit natans. Trecenti sub Calpurnio Flamma contra Poenos; qui .in Siciliensi saltu morte sua exercitum populi Romani liberaverunt, ut plane CCC Lacedaemoniorum aput Thermopylas gloriam adaequarent. Duo Decii quorum alter Latino bello alter Sam- .nitico diis manibus se devoverunt. Fabius pontifex qui urbe a Gallis Senonibus in- .censa se aliosque senes diis manibus devovit. Regulus qui tormenta Carthaginiensium maluit .pati quam ut inutilis pax cum eis fieret aut ipse iurisiurandi fidem falleret. Curtius qui se in hiatum terrae immisit, cum .ex oraculo quod optimum esset in urbe Romana po- sceretur. Spurius Postumius qui a Pontio Telesino Sam- .nitum duce sub iugum missus cum exercitu auctor fuit rumpendi foederis seque hostibus censuit esse de- dendum. Gaius Metellus pontifex qui ex ardentem .templo Vestae Palladium extulit et oculos amisit. Qui spolia opima rettulerunt Romulus de Agrone Caeninensium rege. .. Cossus Cornelius de Larte Tolumnio Veien- tium rege. Claudius Marcellus de Viridomaro rege Gal- lorum. Qui provocati ab hostibus manu contenderunt Mallius Torquatus qui Gallo torquem detraxit ..eumque sibi circumdedit. Valerius Corvinus qui a Gallo provocatus .cum pugnaret, corvus galeam eius insedit et hostem perturbavit. Scipio Aemilianus cum esset legatus sub Lu- .cullo imperatore, aput Intercatiam Vaccaeorum urbem provocatorem barbarum occidit. Lucius Opimius sub Lutatio Catulo consule in .saltu Tridentino provocatorem Cimbrum interfecit. Qui magnis rebus gestis cognominati sunt Qui pro Romanis gentes superaverunt Scipio Africanus, Scipio Numantinus, Scipio Asiati- ..cus, Mummius Achaicus, Servilius Isauricus, Brutus Callaecius, Paulus Macedonicus, Metellus Creticus, Caesar Germanicus, Caesar Dacicus. Quot illustres Scipiones qui magnis rebus gestis cognominati sunt Scipio magnus Africanus qui vicit Hannibalem. .. Scipio minor Numantinus qui Numantiam et Carthaginem diruit. Scipio Asiaticus qui de Antiocho triumphavit. Scipio Nasica qui a senatu vir optimus est iudi- catus. Scipio qui occiso Pompeio partes restituit et victus se interfecit. Secessiones plebis a patribus fuerunt quattuor ..prima secessio propter impotentiam faeneratorum, cum in sacrum montem plebs armata secessit; se- .cunda propter impotentiam decemvirum, cum inter- fecta filia sua Virginius Appium et totam eius fac- tionem in Aventino monte circumvenit effecitque ut abdicato magistratu accusati atque dampnati variis suppliciis punirentur; tertia propter matrimonia ple- .bei ne patriciis nuberent, quam Canuleius concitavit in monte Ianiculo; quarta secessio in foro propter .magistratus ut plebei consules fierent, quam Sulpicius Stolo concitavit. Seditiones in urbe quattuor Prima seditio Ti- ..beri Gracchi quem de iudiciariis et agrariis legibus statum civitatis moventem Scipio Nasica facta manu in Capitolio oppressit; secunda seditio C. Gracchi .fratris eius quem ob similes largitiones novos motus excitantem Opimius consul cum Decimo Bruto Cal- laecio socero eius convocatis ad pilleum servis in Aventino monte oppressit; tertia seditio Apulei Sa- .turnini tribuni plebis et Glauciae consulis, quos comi- tia in campo caedibus perturbantes Marius in Capi- tolium persecutus obsedit, et conficiendos fustibus saxisque curavit; quarta seditio fuit Livi Drusi et .Quinti Caepionis cum ille senatum hic equestrem ordinem adsereret; praecipua tamen ad motus exci- tandos fuit causa, quod Drusus civitatem omnibus Italicis pollicebatur, sed tum a Philippo consule in domo sua interfectus. Qui adversus patriam nefaria iniere consilia Coriolanus ob asperiorem annonam in exilium ..actus Vulscorum exercitu admoto patriam expugnare voluit, sed Veturiae matris precibus victus tum ab exercitu suo confossus est. Marcus Maelius frumentaria largitione cum af- .fectare regnum videretur, iussu Quinctî Cincinnati dictatoris a magistro equitum in rostris occisus est. Spurius cum agrariis legibus factionem et do- .minationem pararet, Manlius Capitolinus cum pecunia conturba- .tores liberaret, suspectus regni affectati de Tarpeio saxo praecipitatus est. Catilina cum in caedem senatus in incendium .urbis in direptionem aerarii coniurasset et in id faci- nus Allobrogas sollicitasset, a Cicerone in senatu ac- cusatus, ab Antonio in Apulia debellatus est. Populus Romanus cum quibus gentibus bella conseruit et quibus de causis Populus Romanus sub Romulo pugnavit cum Sa- ..binis prius propter virgines raptas; sub Tullo cum Albanis Pontius Telesinus dux Samnitum qui ad Cau- .dinas Furculas Romanos sub iugum misit. Pyrrhus rex Epirotarum qui pro Tarentinis bel- .lum cum Romanis gessit vastataque Campania ad vi- cesimum ab urbe lapidem pervenit; mox a Curio et Fabricio victus in patriam concessit, et cum Achaiam armis sub se redegisset, Macedoniam quo- que Antigono regi eripuit, sed dum Argos expugnat occisus est. omnium Graecorum sapientissimus et mili- taris disciplinae peritissimus fuit. Hannibal qui novem annorum patrem in Hispa- .niam secutus, minor annorum XXV imperator factus triennio in Hispania vicit, et cum eversione Sagunti rupto foedere per Pyrenaeum et Alpes in Italiam ve- nisset, Scipionem aput Ticinum Tiberium Clau- dium aput Trebiam Flaminium aput Trasimennum Paulum et Varronem aput Cannas Gracchum in Lu- cania Marcellum in Campania superavit. Status populi Romani quas commutationes habuit Populus Romanus primum sub regibus fuit; deinde ..propter superbiam Tarquinî et inlatum Lucretiae stuprum expulsis regibus tutelam sui consulibus prae- toribus tribunis plebis commisit. deinde tribunicîs se- .ditionibus agitatus abdicatis omnibus magistratibus decemviros legum ferendarum et rei publicae consti- tuendae causa paravit. horum quoque dominationem .et libidinem detestatus rursus ad consules rediit, do- nec exortis bellis civilibus inter Caesarem et Pom- peium et oppressa per vim libertate sub unius Cae- saris potestatem redacta sunt omnia. ex eo perpetua Caesarum dictatura dominatur. Initium regni Mithridatis Cyrus rex Persarum primus imperium Medis ad- ..emit; duos filios reliquit Cambysen et Smerden. ho- rum Cambyses defuncto patre quod maior esset rex factus Smerden in solio sedentem capite caelum pul- sare somniavit et occidendum eum curavit; ipse et deinde revertens ab Aethiopia rebus per famem fractis cum in Aegyptum Memphin venisset inco- lasque eius loci laetantes advertisset, ratus est illos adversis suis insultare Apin in femine vulneravit eo- demque ictu occidit. interim magus quidam Smerdes .Patibiatae frater abutens nomine ex formae similitu- dine filium se Cyri professus est regnum Persicum invaserat. quod ubi Cambysi nuntiatum est, regredi in patriam maturans oblitus est gladium quo Apin interfecerat vaginae reddere; quod cum conaretur effi- cere, femen suum vulneravit et eam partem qua Apin vulneraverat; ex eodem vulnere in paucis diebus obiit. de cuius morte postquam certior nuntius ad Persas .venit, Potanes Phaedymam filiam suam quacum Smer- des consuetudinem habebat edocuit, ut cum ille sopi- tus esset utrum aures tectas comitis haberet peri- clitaretur; sciebat enim a Cyro Smerdi mago adem- tas aures. illa falsum esse Smerden confirmavit. tunc .septem nobilissimi Persae inter se coniuraverunt; eo- rum nomina haec sunt Potanes Hydarnes Aspathines Saphernes Megaboius Gobries Darius. deinde mago Smerde interfecto constituerunt uti excepto posthac Potane ex illis regnaret cuius equus primus in loco quem delegissent hinnisset. tunc Hiberes agaso Darî .equum domini ad locum praedictum duxit; ille alio loco abscondit tunc equus Darii magnum hinni- tum dedit. ita Darius regnum optinuit; a quo Arta- bazes originem ducit, quem conditorem regni Mithri- datis fuisse confirmat Sallustius Crispus. Reges Parthorum Seleucus Alexandri Macedonis amicus; cuius post ..mortem ab Arrhidaeo fratre eius iussus Babylonem optinere finitimos sub se redegit unde Nicator est ap- pellatus et tres validissimas urbes constituit Antiochiam Seleuciam Laodiciam. Arsaces forma et virtute praecipuus, cuius posteri .Arsacidae cognominati sunt; qui pacem cum Sylla im- peratore fecit. Orodes qui foedus cum Cn. Pompeio percussit .et Crassum cum legionibus aput Carrhas funesta clade delevit. Pacorus qui filium suum eiusdem nominis misit .in Syriam, ut Romanas provincias popularetur, atque ipse a Ventidio legato Iulii Caesaris occisus est. Reges Cappadociae et Armeniae Tigranes qui iam .. sscriptus est. qui tertio Punico bello perdo- s muit sub Mancino consule et Scipione Aemiliano Bellus rex Arme- . sniae qui cum impetum in Grae- s ciam fecisset et Pythî Apol- linis templum incendisset, tempestate et frigore exer- citum amisit. . Polycrates srex Cappadociae qui som- niavit solem et lunam uri. qui a praefecto Darî regis s occisus est. . Epaminondas seius filius rex qui Thebas Graecorum spugnando vicit. . Periandrus s rex qui Corinthi regnavit. somnia terra et mari Roma- nis subiugavit. . Timoleon qui Co- s rinthi fratrem suum regnan- tem interfecit; idem et Dio- s nysium Syriae regem expulit neque ipse ab s offerentibus regnum ac- s cepit, sed arcem quoque demolitus est. Hic cum con- vitia mala audiret ait tota BELLUM AFRICUM Caesar itineribus iustis confectis nullo die inter- ..misso a. d. xiiii Kal. Ian. Lilybaeum pervenit statim- que ostendit sese naves velle conscendere, cum non amplius legionem tironum haberet unam, equites vix dc. tabernaculum secundum litus ipsum constituit, ut prope fluctus verberaret. hoc eo consilio fecit nequis .sibi morae quicquam fore speraret et ut omnes in dies horasque parati essent. incidit per id tempus ut tem- .pestates ad navigandum idoneas non haberet. nihilo tamen minus in navibus remiges militesque continere et nullam praetermittere occasionem profectionis, cum .praesertim ab incolis eius provinciae nuntiarentur ad- versariorum copiae equitatus infinitus, legiones re- giae iiii, levis armaturae magna vis, Scipionis legio- nes x, elephanti cxx classesque esse complures. tamen non deterrebatur animoque et spe confidebat. interim .in dies et naves longae adaugeri et onerariae complu- res eodem concurrere et legiones tironum convenire iiii, veterana legio quinta, equitum ad ii milia. BELLUM ALEXANDRINUM Bello Alexandrino conflato Caesar Rhodo atque ex ..Syria Ciliciaque omnem classem arcessit; Creta sagit- tarios, equites ab rege Nabataeorum Malcho evocat; tormenta undique conquiri et frumentum mitti, auxilia adduci iubet. interim munitiones cotidie operibus .augentur atque omnes oppidi partes quae minus esse firmae videntur, testudinibus ac musculis aptantur; ex aedificiis autem per foramina in proxima aedificia arie- tes immittuntur, quantumque aut ruinis deicitur aut per vim recipitur loci, in tantum munitiones profe- runtur. nam ab incendio fere tuta est Alexandria, .quod sine contignatione ac materia sunt aedificia et structuris ac fornicibus continentur tectaque sunt ru- dere aut pavimentis. Caesar maxime studebat ut quam .angustissimam partem oppidi palus a meridie inter- iecta efficiebat, hanc operibus vineisque agendis ab re- liqua parte urbis excluderet, illud spectans primum ut .cum in duas partes esset urbs divisa, acies uno con- silio atque imperio administraretur, deinde ut laboran- tibus succurri atque ex altera oppidi parte auxilium ferri posset, inprimis vero ut aqua pabuloque abun- daret, quarum alterius rei copiam exiguam, alterius nullam omnino facultatem habebat; quod utrumque large palus praebere poterat. BELLUM HISPANIENSE Pharnace superato, Africa recepta, qui ex his ..proeliis superfuissent cum ad adulescentem Cn. Pompeium profugissent, cum Baleares appulisset et ulterioris Hispaniae potitus esset, dum Caesar muneri- bus dandis in Italia detinetur, magnas copias coege- runt. Caesar is autem copiae nil profecerunt. quo facilius praesidia contra compararet, Pompeius in fidem uniuscuiusque civitatis confugere coepit. ita partim .precibus partim vi bene magna comparata manu pro- vinciam vastare. quibus in rebus nonnullae civitates .sua sponte auxilia mittebant, item nonnullae portas contra cludebant. ex quibus siqua oppida vi ceperat, .cum aliquis ex ea civitate optime de Cn. Pompeio meritus civis esset, propter pecuniae magnitudinem ali- qua ei inferebatur causa, ut eo de medio sublato ex eius pecunia latronum largitio fieret. ita paucis com- moda ab hoste optata eveniunt. sed quanto magis premebatur provincia, tanto maiores augebantur co- piae. hoc crebris nuntiis in Italiam missis civitates .contrariae Pompeio auxilia sibi depostulabant. INCIPIT APICI CAENA I EPIMELES . . . ind...II SARCOPTES . . . III CEPVROS . . . IV PANDECTER . . . V OSPREON . . . VI TROPETES . . . VII POLYTELES voluntaria volatilia VIII TETRAPVS quadripedia IX THALASSA mare X HALIEVS piscatura BREVIS CIBORVM I. caccabinam minorem II. caccabinam fusilem III. in ca..ofellas garatas IV. ofellas assas V. aliter ofellas VI. ofel- las garaton VII. pisces scorpiones rapulatos VIII. pisces frixos cuiuscumque generis IX. item pisces frixos X. pis- ces assos XI. pisces oenoteganon XII. sardas XIII. item pisces oenoteganon XIV. mullos anethatos XV. aliter mul- los XVI. murenas et anguillas XVII. locustas et squillas XVIII. pisces elixos XIX. patinas ovorum XX. porcel- lum coriandratum XXI. porcellum oenococtum XXII. porcellum eo iure XXIII. porcellum thymo sparsum XXIV. porcellum oxyzomum XXV. porcellum lasaratum XXVI. porcellum iuscellum XXVII. agnum simplicem XXVIII. haedum lasaratum XXIX. turdos aponcomenos XXX. turtures XXXI. ius in perdices APICI EXCERPTA A VINIDARIO VIRO INLVSTRI BREVIS PIMENTORVM QVAE IN DOMO ESSE DEBEANT VT CONDIMENTIS NIHIL DESIT Crocum, piper, zingiber, lasar, folium, baca myrtae, costum, cariofilum, spica Indica, addena, cardamomum, spica nardi. De seminibus hoc papaver, semen rutae, baca rutae, baca lauri, semen anethi, semen api, semen feniculi, semen ligustici, semen erucae, semen coriandri, cuminum, ane- sum, petroselinum, careum, sisama. De siccis hoc lasaris radices, menta, nepeta, salvia, cupressum, origanum, iuniperum, cepa gentima, bacas thymi, coriandrum, pyrethrum, folia citri, pastinaca, cepa ascalonia, radices iunci, anethum, puleium, cyperum, alium, osprea, samsucum, innula, silfium, cardamomum. De liquoribus hoc mel, defritum, caroenum, piperatum, passum. De nucleis hoc nuces maiores, nucleos pineos, amyg- dala, aballana. De pomis siccis hoc damascena, dactilos, uvam pas- sam, granata. haec omnia in loco sicco pone, ne odorem et virtutem perdant. BREVIS CIBORVM I. caccabinam minorem II. caccabinam fusilem III. in ca..ofellas garatas IV. ofellas assas V. aliter ofellas VI. ofel- las garaton VII. pisces scorpiones rapulatos VIII. pisces frixos cuiuscumque generis IX. item pisces frixos X. pis- ces assos XI. pisces oenoteganon XII. sardas XIII. item pisces oenoteganon XIV. mullos anethatos XV. aliter mul- los XVI. murenas et anguillas XVII. locustas et squillas XVIII. pisces elixos XIX. patinas ovorum XX. porcel- lum coriandratum XXI. porcellum oenococtum XXII. porcellum eo iure XXIII. porcellum thymo sparsum XXIV. porcellum oxyzomum XXV. porcellum lasaratum XXVI. porcellum iuscellum XXVII. agnum simplicem XXVIII. haedum lasaratum XXIX. turdos aponcomenos XXX. turtures XXXI. ius in perdices Caelius Apicius, Brevis Pimentorum, excerpta APICI EXCERPTA A VINIDARIO VIRO INLVSTRI BREVIS PIMENTORVM QVAE IN DOMO ESSE DEBEANT VT CONDIMENTIS NIHIL DESIT Crocum, piper, zingiber, lasar, folium, baca myrtae, costum, cariofilum, spica Indica, addena, cardamomum, spica nardi. De seminibus hoc papaver, semen rutae, baca rutae, baca lauri, semen anethi, semen api, semen feniculi, semen ligustici, semen erucae, semen coriandri, cuminum, ane- sum, petroselinum, careum, sisama. De siccis hoc lasaris radices, menta, nepeta, salvia, cupressum, origanum, iuniperum, cepa gentima, bacas thymi, coriandrum, pyrethrum, folia citri, pastinaca, cepa ascalonia, radices iunci, anethum, puleium, cyperum, alium, osprea, samsucum, innula, silfium, cardamomum. De liquoribus hoc mel, defritum, caroenum, piperatum, passum. De nucleis hoc nuces maiores, nucleos pineos, amyg- dala, aballana. De pomis siccis hoc damascena, dactilos, uvam pas- sam, granata. haec omnia in loco sicco pone, ne odorem et virtutem perdant. APOLOGIA Certus equidem eram proque uero obtinebam, Maxime .Claudi quique in consilio estis, Sicinium Aemilianum, se- nem notissimae temeritatis, accusationem mei prius apud te coeptam quam apud se cogitatam penuria criminum solis conuiciis impleturum; quippe insimulari quiuis in- nocens potest, reuinci nisi nocens non potest. quo ego uno praecipue confisus gratulor medius fidius, quod mihi copia et facultas te iudice optigit purgandae apud im- peritos philosophiae et probandi mei; quanquam istae calumniae ut prima specie graues, ita ad difficultatem defensionis repentinae fuere. nam, ut meministi, dies ab- hinc quintus an sextus est, cum me causam pro uxore mea Pudentilla aduersus Granios agere aggressum de com- posito necopinantem patroni eius incessere maledictis et insimulare magicorum maleficiorum ac denique necis Pon- tiani priuigni mei coepere. quae ego cum intellegerem non tam crimina iudicio quam obiectamenta iurgio prolata, ultro eos ad accusandum crebris flagitationibus prouocaui. ibi uero Aemilianus cum te quoque acrius motum et ex uerbis rem factam uideret, quaerere occepit ex diffidentia latibulum aliquod temeritati. igitur Pontianum fratris sui .filium, quem paulo prius occisum a me clamitarat, post- quam ad subscribendum compellitur, ilico oblitus est; de morte cognati adolescentis subito tacerem. tanti cri- minis descriptione ne tamen omnino desistere uideretur, ca- lumniam magiae, quae facilius infamatur quam probatur, eam solum sibi delegit ad accusandum. ac ne id quidem de professo audet, uerum postera die dat libellum no- mine priuigni mei Sicini Pudentis admodum pueri et adscribit se ei assistere, nouo more per alium lacessendi, scilicet ut optentu eius aetatulae ipse insimulationis falsae non plecteretur. quod tu cum sollertissime animaduertisses et iccirco eum denuo iussisses proprio nomine accusa- tionem delatam sustinere, pollicitus ita facturum ne sic quidem quitus est ut comminus ageret percelli, set iam et aduersum te contumaciter eminus calumniis uelitatur. ita totiens ab accusandi periculo profugus in assistendi uenia perseuerauit. igitur et priusquam causa ageretur, facile intellectu cuiuis fuit, qualisnam accusatio futura esset, cuius qui fuerat professor et machinator idem fieri auctor timeret, ac praesertim Sicinius Aemilianus, qui si quip- piam ueri in me explorasset, nunquam profecto tam cunc- tanter hominem extraneum tot tantorumque criminum po- stulasset, qui auunculi sui testamentum quod uerum scie- bat pro falso infamarit, tanta quidem pertinacia, ut, cum Lollius Vrbicus V. C. uerum uideri et ratum esse debere de consilio consularium uirorum pronuntiasset, contra cla- rissimam uocem iurauerit uecordissimus iste, tamen illud testamentum fictum esse, adeo ut aegre Lollius Vrbicus ab eius pernicie temperarit. quam quidem uocem et tua .aequitate et mea innocentia fretus spero in hoc quoque iudicio erupturam, quippe qui sciens innocentem crimi- natur eo sane facilius, quod iam, ut dixi, mentiens apud praefectum urbi in amplissima causa conuictus est. nam- que peccatum semel ut bonus quisque postea sollicitius cauet, ita qui ingenio malo est confidentius integrat ac iam de cetero quo saepius, eo apertius delinquit. pudor enim ueluti uestis quanto obsolentior est, tanto incuriosius habetur. et ideo necessarium arbitror pro integritate pu- doris mei, priusquam ad rem aggrediar, male dicta omnia refutare. sustineo enim non modo meam, uerum etiam philosophiae defensionem, cuia magnitudo uel minimam reprehensionem pro maximo crimine aspernatur, propter quod paulo prius patroni Aemiliani multa in me proprie conficta et alia communiter in philosophos sueta ab im- peritis mercennaria loquacitate effutierunt. quae etsi possunt ab his utiliter blaterata ob mercedem et aucto- ramento impudentiae depensa haberi, iam concesso quodam more rabulis id genus, quo ferme solent linguae suae uirus alieno dolori locare, tamen uel mea causa paucis refellenda sunt, ne is, qui sedulo laboro ut ne quid ma- culae aut inhonestamenti in me admittam, uidear cuipiam, si quid ex friuolis praeteriero, id agnouisse potius quam contempsisse. est enim pudentis animi et uerecundi, ut mea opinio fert, uel falsas uituperationes grauari, cum etiam hi, qui sibi delicti alicuius conscii sunt, tamen, cum male audiunt, impendio commoueantur et obirascantur, quamquam, exinde ut male facere coeperunt, consueuerint male audire, quod, si a ceteris silentium est, tamen ipsi sibimet conscii sunt posse se merito increpari; enimuero bonus et innoxius quisque rudis et imperitas auris ad male audiendum habens et laudis assuetudine contumeliae insolens multo tanta ex animo laborat ea sibi immerito dici, quae ipse possit aliis uere obiectare. quod si forte inepta uidebor et oppido friuola uelle defendere, illis debet ea res uitio uorti, quibus turpe est etiam haec obiectasse, non mihi culpae dari, cui honestum erit etiam haec diluisse.Apuleius Madaurensis, Metamorphoses .. METAMORPHOSES LIBER I At ego tibi sermone isto Milesio uarias fabulas ..conseram auresque tuas beniuolas lepido susurro per- mulceammodo si papyrum Aegyptiam argutia Nilotici calami inscriptam non spreueris inspicere, figuras fortunasque hominum in alias imagines co- nuersas et in se rursum mutuo nexu refectas ut mire- ris. Exordior. Quis ille? Paucis accipe. Hymettos Attica et Isthmos Ephyrea et Taenaros Spartiatica, glebae felices aeternum libris felicioribus conditae, mea uetus prosapia est; ibi linguam Atthidem primis pueritiae stipendiis merui. Mox in urbe Latia aduena studiorum Quiritium indigenam sermonem aerumna- bili labore nullo magistro praeeunte aggressus exco- lui. En ecce praefamur ueniam, siquid exotici ac fo- rensis sermonis rudis locutor offendero. Iam haec equidem ipsa uocis immutatio desultoriae scientiae stilo quem accessimus respondet. Fabulam Graecani- cam incipimus. Lector intende laetaberis. Thessaliamnam et illic originis maternae .nostrae fundamenta a Plutarcho illo inclito ac mox Sexto philosopho nepote eius prodita gloriam nobis faciunteam Thessaliam ex negotio petebam. Postquam ardua montium et lubrica uallium et ros- cida cespitum et glebosa camporum emensus emersi, in equo indigena peralbo uehens iam eo quo- que admodum fesso, ut ipse etiam fatigationem se- dentariam incessus uegetatione discuterem in pedes desilio, equi sudorem fronde detergeo, frontem curiose exfrico, auris remulceo, frenos detraho, in gradum lenem sensim proueho, quoad lassitudinis incommodum alui solitum ac naturale praesidium eli- quaret. Ac dum is ientaculum ambulatorium prata quae praeterit ore in latus detorto pronus adfectat, duobus comitum qui forte paululum processerant ter- tium me facio. Ac dum ausculto quid sermonis agita- rent, alter exerto cachinno Parce inquit in uerba ista haec tam absurda tamque immania mentiendo. Isto accepto sititor alioquin nouitatis Immo uero inquam impertite sermone non quidem curio- sum sed qui uelim scire uel cuncta uel certe plurima; simul iugi quod insurgimus aspritudinem fabularum lepida iucunditas leuigabit. At ille qui coeperat Ne inquit istud menda- .cium tam uerum est quam siqui uelit dicere magico susurramine amnes agiles reuerti, mare pigrum con- ligari, uentos inanimes exspirare, solem inhiberi, lu- nam despumari, stellas euelli, diem tolli, noctem teneri. Tunc ego in uerba fidentior Heus tu inquam qui sermonem ieceras priorem, ne pigeat te uel taedeat reliqua pertexere, et ad alium Tu uero crassis auri- bus et obstinato corde respuis quae forsitan uere per- hibeantur. Minus hercule calles prauissimis opinio- nibus ea putari mendacia quae uel auditu noua uel uisu rudia uel certe supra captum cogitationis ardua uideantur; quae si paulo accuratius exploraris, non modo compertu euidentia uerum etiam factu facilia senties. Ego denique uespera, dum polentae ca- .seatae modico secus offulam grandiorem in conuiuas aemulus contruncare gestio, mollitie cibi glutinosi faucibus inhaerentis et meacula spiritus distinentis minimo minus interii. Et tamen Athenis proxime et ante Poecilen porticum isto gemino obtutu circulato- rem aspexi equestrem spatham praeacutam mucrone infesto deuorasse, ac mox eundem inuitamento exi- guae stipis uenatoriam lanceam, qua parte minatur exitium, in ima uiscera condidisse. Et ecce pone lan- ceae ferrum, qua baccillum inuersi teli ad occipitium per ingluuiem subit, puer in mollitiem decorus insur- git inque flexibus tortuosis eneruam et exossam salta- tionem explicat cum omnium qui aderamus admira- tione diceres dei medici baculo, quod ramulis se- miamputatis nodosum gerit, serpentem generosum lubricis amplexibus inhaerere. Sed iam cedo tu sodes, qui coeperas, fabulam remetire. Ego tibi solus haec pro isto credam, et quod ingressui primum fuerit sta- bulum prandio participabo. Haec tibi merces depo- sita est. At ille Istud quidem quod polliceris aequi .bonique facio, uerum quod inchoaueram porro exor- diar. Sed tibi prius deierabo solem istum omniuiden- tem deum me uera comperta memorare, nec uos ulterius dubitabitis si Thessaliae proximam ciuitatem perueneritis, quod ibidem passim per ora populi sermo iactetur quae palam gesta sunt. Sed ut prius noritis cuiatis sim, qui sim Aristomenes sum, Aegiensis; audite et quo quaestu me teneam melle uel caseo et huiusce modi cauponarum mercibus per Thessaliam Aetoliam Boeotiam ultro citro discurrens. Comperto itaque Hypatae, quae ciuitas cunctae Thessaliae antepollet, caseum recens et sciti saporis admodum commodo pretio distrahi, festinus adcu- curri id omne praestinaturus. Sed ut fieri adsolet, sinistro pede profectum me spes compendii frustrata est; omne enim pridie Lupus negotiator magnarius coemerat. Ergo igitur inefficaci celeritate fatigatus commodum uespera oriente ad balneas processeram ecce Socraten contubernalem meum conspicio. .Humi sedebat scissili palliastro semiamictus, paene alius lurore, ad miseram maciem deformatus, qualia solent fortunae decermina stipes in triuiis erogare. Hunc talem, quamquam necessarium et summe co- gnitum, tamen dubia mente propius accessi. Hem, inquam mi Socrates, quid istud? Quae facies? Quod flagitium? At uero domi tuae iam defletus et concla- matus es, liberis tuis tutores iuridici prouincialis de- creto dati, uxor persolutis feralibus officiis luctu et maerore diuturno deformata, diffletis paene ad extre- mam captiuitatem oculis suis, domus infortunium nouarum nuptiarum gaudiis a suis sibi parentibus hilarare compellitur. At tu hic laruale simulacrum cum summo dedecore nostro uiseris. Aristomene, inquit ne tu fortunarum lubricas ambages et instabiles incursiones et reciprocas uicis- situdines ignoras, et cum dicto sutili centunculo fa- ciem suam iam dudum punicantem prae pudore obtexit ita ut ab umbilico pube tenus cetera corporis renudaret. Nec denique perpessus ego tam miserum aerumnae spectaculum iniecta manu ut adsurgat enitor. At ille, ut erat, capite uelato Sine, sine .inquit fruatur diutius tropaeo Fortuna quod fixit ipsa. Effeci sequatur, et simul unam e duabus laciniis meis exuo eumque propere uestio dicam an contego et ilico lauacro trado, quod unctui, quod tersui, ipse praeministro, sordium enormem eluuiem operose effrico, probe curato ad hospitium lassus ipse fatiga- tum aegerrime sustinens perduco, lectulo refoueo, cibo satio, poculo mitigo, fabulis permulceo. Iam adlubentia procliuis est sermonis et ioci et scitum etiam cauillum, iam dicacitas timida, cum ille imo de pectore cruciabilem suspiritum ducens dextra saeuiente frontem replaudens Me miserum infit qui dum uoluptatem gladiatorii spectaculi satis fami- gerabilis consector in has aerumnas incidi. Nam, ut scis optime, secundum quaestum Macedoniam pro- fectus, dum mense decimo ibidem attentus numma- tior reuortor, modico prius quam Larissam accede- rem, per transitum spectaculum obiturus in quadam auia et lacunosa conualli a uastissimis latronibus ob- sessus atque omnibus priuatus tandem euado, et utpote ultime adfectus ad quandam cauponam Me- roen, anum sed admodum scitulam, deuorto, eique causas et peregrinationis diuturnae et domuitionis anxiae et spoliationis diuturnae et dum miserae re- fero; quae me nimis quam humane tractare adorta cenae gratae atque gratuitae ac mox urigine percita cubili suo adplicat. Et statim miser, ut cum illa ad- quieui, ab unico congressu annosam ac pestilentem consuetudinem contraho et ipsas etiam lacinias quas boni latrones contegendo mihi concesserant in eam contuli, operulas etiam quas adhuc uegetus sac- cariam faciens merebam, quoad me ad istam faciem quam paulo ante uidisti bona uxor et mala fortuna perduxit. Pol quidem tu dignus inquam es extrema .sustinere, si quid est tamen nouissimo extremius, qui uoluptatem Veneriam et scortum scorteum Lari et liberis praetulisti. At ille digitum a pollice proxi- mum ori suo admouens et in stuporem attonitus Tace, tace inquit et circumspiciens tutamenta ser- monis Parce inquit in feminam diuinam, ne- quam tibi lingua intemperante noxam contrahas. Ain tandem? inquam Potens illa et regina cau- pona quid mulieris est? Saga inquit et diuina, potens caelum deponere, terram suspendere, fontes durare, montes diluere, manes sublimare, deos infimare, sidera extinguere, Tartarum ipsum inluminare. Oro te inquam aulaeum tragicum dimoueto et siparium scaenicum complicato et cedo uerbis com- munibus. Vis inquit unum uel alterum, immo plurima eius audire facta? Nam ut se ament efflictim non modo incolae uerum etiam Indi uel Aethiopes utrique uel ipsi Anticthones, folia sunt artis et nugae merae. Sed quod in conspectum plurium perpetrauit, audi. Amatorem suum, quod in aliam temerasset, .unico uerbo mutauit in feram castorem, quod ea bes- tia captiuitatis metuens ab insequentibus se praeci- sione genitalium liberat, ut illi quoque simile quod uenerem habuit in aliam proueniret. Cauponem quo- que uicinum atque ob id aemulum deformauit in ra- nam, et nunc senex ille dolium innatans uini sui aduentores pristinos in faece submissus officiosis ron- cis raucus appellat. Alium de foro, quod aduersus eam locutus esset, in arietem deformauit, et nunc aries ille causas agit. Eadem amatoris sui uxorem, quod in eam dicacule probrum dixerat iam in sarcina praegnationis obsepto utero et repigrato fetu perpe- tua praegnatione damnauit, et ut cuncti numerant, iam octo annorum onere misella illa uelut elephan- tum paritura distenditur. Quae cum subinde ac multi nocerentur, publi- .citus indignatio percrebruit statutumque ut in eam die altera seuerissime saxorum iaculationibus uindi- caretur. Quod consilium uirtutibus cantionum an- teuortit et ut illa Medea unius dieculae a Creone im- petratis indutiis totam eius domum filiamque cum ipso sene flammis coronalibus deusserat, sic haec deuotionibus sepulchralibus in scrobem procuratis, ut mihi temulenta narrauit proxime, cunctos in suis sibi domibus tacita numinum uiolentia clausit, ut toto biduo non claustra perfringi, non fores euelli, non denique parietes ipsi quiuerint perforari, quoad mu- tua hortatione consone clamitarent quam sanctissime deierantes sese neque ei manus admolituros, et si quis aliud cogitarit salutare laturos subsidium. Et sic illa propitiata totam ciuitatem absoluit. At uero coetus illius auctorem nocte intempesta cum tota domo, id est parietibus et ipso solo et omni fundamento, ut erat, clausa ad centesimum lapidem in aliam ciuita- tem summo uertice montis exasperati sitam et ob id ad aquas sterilem transtulit. Et quoniam densa inha- bitantium aedificia locum nouo hospiti non dabant, ante portam proiecta domo discessit. Mira inquam set nec minus saeua, mi So- .crates, memoras. Denique mihi quoque non paruam incussisti sollicitudinem, immo uero formidinem, iniecto non scrupulo sed lancea, ne quo numinis minis- terio similiter usa sermones istos nostros anus illa co- gnoscat. Itaque maturius quieti nos reponamus et somno leuata lassitudine noctis antelucio aufugiamus istinc quam pote longissime. Haec adhuc me suadente insolita uinolentia ac diuturna fatigatione pertentatus bonus Socrates iam sopitus stertebat altius. Ego uero adducta fore pes- sulisque firmatis grabatulo etiam pone cardinem supposito et probe adgesto super eum me recipio. Ac primum prae metu aliquantisper uigilo, dein circa tertiam ferme uigiliam paululum coniueo. Commo- dum quieueram, et repente impulsu maiore quam ut latrones crederes ianuae reserantur immo uero fractis et euolsis funditus cardinibus prosternuntur. Graba- tulus alioquin breuiculus et uno pede mutilus ac pu- tris impetus tanti uiolentia prosternitur, me quoque euolutum atque excussum humi recidens in inuersum cooperit ac tegit. Tunc ego sensi naturalitus quosdam affectus .in contrarium prouenire. Nam ut lacrimae saepicule de gaudio prodeunt, ita et in illo nimio pauore risum nequiui continere de Aristomene testudo factus. Ac dum in fimum deiectus obliquo aspectu quid rei sit grabatuli sollertia munitus opperior, uideo mulieres duas altioris aetatis; lucernam lucidam gerebat una, spongiam et nudum gladium altera. Hoc habitu So- cratem bene quietum circumstetere. Infit illa cum gladio Hic est, soror Panthia, carus Endymion, hic Catamitus meus, qui diebus ac noctibus inlusit aeta- tulam meam, hic qui meis amoribus subterhabitis non solum me diffamat probris uerum etiam fugam instruit. At ego scilicet Vlixi astu deserta uice Calyp- sonis aeternam solitudinem flebo. Et porrecta dex- tera meque Panthiae suae demonstrato At hic bonus inquit consiliator Aristomenes, qui fugae huius auctor fuit et nunc morti proximus iam humi prostratus grabattulo subcubans iacet et haec omnia conspicit, impune se laturum meas contumelias pu- tat. Faxo eum sero, immo statim, immo uero iam nunc, ut et praecedentis dicacitatis et instantis curio- sitatis paeniteat. Haec ego ut accepi, sudore frigido miser per- .fluo, tremore uiscera quatior, ut grabattulus etiam succussu meo inquietus super dorsum meum palpi- tando saltaret. At bona Panthia Quin igitur, in- quit soror, hunc primum bacchatim discerpimus uel membris eius destinatis uirilia desecamus? Ad haec Meroesic enim reapse nomen eius tunc fabulis Socratis conuenire sentiebam immo ait supersit hic saltem qui miselli huius corpus paruo contumulet humo, et capite Socratis in alterum di- moto latus per iugulum sinistrum capulo tenus gla- dium totum ei demergit et sanguinis eruptionem utriculo admoto excipit diligenter, ut nulla stilla com- pareret usquam. Haec ego meis oculis aspexi. Nam etiam, ne quid demutaret, credo, a uictimae reli- gione, immissa dextera per uulnus illud ad uiscera penitus cor miseri contubernalis mei Meroe bona scrutata protulit, cum ille inpetu teli praesecata gula uocem immo stridorem incertum per uulnus effun- deret et spiritum rebulliret. Quod uulnus, qua maxime patebat, spongia offulciens Panthia Heus tu, inquit spongia, caue in mari nata per fluuium transeas. His editis abeunt et una remoto grabat- tulo uaricus super faciem meam residentes uesicam exonerant, quoad me urinae spurcissimae madore per- luerent. Commodum limen euaserant, et fores ad .pristinum statum integrae resurgunt cardines ad fo- ramina residunt, ad postes ad repagula redeunt, ad claustra pessuli recurrunt. At ego, ut eram, etiam nunc humi proiectus inanimis nudus et frigidus et lotio perlutus, quasi recens utero matris editus, immo uero semimortuus, uerum etiam ipse mihi superuiuens et postumus uel certe destinatae iam cruci candida- tus Quid inquam me fiet, ubi iste iugulatus mane paruerit? Cui uidebor ueri similia dicere pro- ferens uera? Proclamares saltem suppetiatum, si resistere uir tantus mulieri nequibas. Sub oculis tuis homo iugulatur, et siles? Cur autem te simile latro- cinium non peremit? Cur saeua crudelitas uel propter indicium sceleris arbitro pepercit? Ergo, quoniam euasisti mortem, nunc illo redi. Haec identidem mecum replicabam, et nox ibat in diem. Optimum itaque factu uisum est anteluculo furtim euadere et uiam licet trepido uestigio capes- sere. Sumo sarcinulam meam, subdita claui pessulos reduco; at illae probae et fideles ianuae, quae sua sponte reseratae nocte fuerant, uix tandem et aeger- rime tunc clauis suae crebra immissione patefiunt. Et Heus tu, ubi es? inquam; Valuas sta- .buli absolue, antelucio uolo ire. Ianitor pone stabuli ostium humi cubitans etiam nunc semisomnus Quid? Tu inquit ignoras latronibus infestari uias, qui hoc noctis iter incipis? Nam etsi tu alicuius faci- noris tibi conscius scilicet mori cupis, nos cucurbitae caput non habemus ut pro te moriamur. Non longe inquam lux abest. Et praeterea quid uiatori de summa pauperie latrones auferre possunt? An ignoras, inepte, nudum nec a decem palaestritis des- poliari posse? Ad haec ille marcidus et semisopitus in alterum latus reuolutus Vnde autem inquit scio an conuectore illo tuo, cum quo sero deuorteras, iugulato fugae mandes praesidium? Illud horae memini me terra dehiscente ima Tar- tara inque his canem Cerberum prorsus esurientem mei prospexisse. Ac recordabar profecto bonam Me- roen non misericordia iugulo meo pepercisse, sed saeuitia cruci me reseruasse. In cubiculum ita- .que reuersus de genere tumultuario mortis mecum deliberabam. Sed cum nullum aliud telum mortife- rum Fortuna quam solum mihi grabattulum submi- nistraret, Iam iam grabattule inquam animo meo carissime, qui mecum tot aerumnas exanclasti con- scius et arbiter quae nocte gesta sunt, quem solum in meo reatu testem innocentiae citare possum, tu mihi ad inferos festinanti sumministra telum salu- tare, et cum dicto restim, qua erat intextus, adgre- dior expedire ac tigillo, quod fenestrae subditum al- trinsecus prominebat, iniecta atque obdita parte fu- niculi et altera firmiter in nodum coacta ascenso gra- battulo ad exitium sublimatus et immisso capite la- queum induo. Sed dum pede altero fulcimentum quo sustinebar repello, ut ponderis deductu restis ad in- gluuiem adstricta spiritus officia discluderet, repente putris alioquin et uetus funis dirumpitur, atque ego de alto recidens Socratennam iuxta me iacebat superruo cumque eo in terram deuoluor. Et .ecce in ipso momento ianitor introrumpit exerte cla- mitans Vbi es tu qui alta nocte immodice festinabas et nunc stertis inuolutus? Ad haec nescio an casu nostro an illius absono cla- more experrectus Socrates exsurgit prior et Non inquit inmerito stabularios hos omnes hospites de- testantur. Nam iste curiosus dum inportune irrum- pitcredo studio rapiendi aliquidclamore uasto marcidum alioquin me altissimo somno excussit. Emergo laetus atque alacer insperato gaudio per- fusus et Ecce, ianitor fidelissime, comes et pater meus et frater meus, quem nocte ebrius occisum a me calumniabaris, et cum dicto Socraten deoscula- bar amplexus. At ille, odore alioquin spurcissimi humoris percussus quo me Lamiae illae infecerant, uehementer aspernatur Apage te inquit fetorem extremae latrinae, et causas coepit huius odoris co- miter inquirere. At ego miser adficto ex tempore absurdo ioco in alium sermonem intentionem eius denuo deriuo et iniecta dextra Quin imus in- quam et itineris matutini gratiam capimus? Sumo sarcinulam et pretio mansionis stabulario persoluto capessimus uiam. Aliquantum processeramus, et iam iubaris .exortu cuncta conlustrantur. Et ego curiose sedulo arbitrabar iugulum comitis, qua parte gladium delap- sum uideram, et mecum Vesane, aio qui pocu- lis et uino sepultus extrema somniasti. Ecce Socrates integer sanus incolumis. Vbi uulnus? Spongia ubi? Vbi postremum cicatrix tam alta, tam recens? Et ad illum Non inquam immerito medici fidi cibo et crapula distentos saeua et grauia somniare autu- mant; mihi denique, quod poculis uesperi minus temperaui, nox acerba diras et truces imagines optu- lit, ut adhuc me credam cruore humano aspersum atque impiatum. Ad haec ille subridens At tu inquit non san- guine sed lotio perfusus es. Verum tamen et ipse per somnium iugulari uisus sum mihi, nam et iugulum istum dolui et cor ipsum mihi auelli putaui, et nunc etiam spiritu deficior et genua quatior et gradu titubo et aliquid cibatus refouendo spiritu desidero. En inquam paratum tibi adest ientaculum, et cum dicto manticam meam humero exuo, caseum cum pane propere ei porrigo, et Iuxta platanum istam residamus aio. Quo facto et ipse aliquid indidem sumo .eumque auide essitantem aspiciens aliquanto inten- tiore macie atque pallore buxeo deficientem uideo. Sic denique eum uitalis color turbauerat ut mihi prae metu, nocturnas etiam Furias illas imaginanti, frustulum panis quod primum sumseram quamuis admodum modicum mediis faucibus inhaereret ac ne- que deorsum demeare neque sursum remeare posset. Nam et breuitas ipsa commeantium metum mihi cumulabat. Quis enim de duobus comitum alterum sine alterius noxa peremtum crederet? Verum ille, ut satis detruncauerat cibum, sitire inpatienter coe- perat; nam et optimi casei bonam partem auide deuorauerat, et haud ita longe radices platani lenis fluuius in speciem placidae paludis ignauus ibat ar- gento uel uitro aemulus in colorem. En inquam explere latice fontis lacteo. Adsurgit et oppertus paululum planiorem ripae marginem complicitus in genua adpronat se auidus adfectans poculum. Nec- dum satis extremis labiis summum aquae rorem atti- gerat, et iugulo eius uulnus dehiscit in profundum patorem et illa spongia de eo repente deuoluitur eamque paruus admodum comitatur cruor. Denique corpus exanimatum in flumen paene cernuat, nisi ego altero eius pede retento uix et aegre ad ripam supe- riorem adtraxi, ubi defletum pro tempore comitem misellum arenosa humo in amnis uicinia sempiterna contexi. Ipse trepidus et eximie metuens mihi per diuersas et auias solitudines aufugi et quasi conscius mihi caedis humanae relicta patria et lare ultroneum exilium amplexus nunc Aetoliam nouo contracto ma- trimonio colo. Haec Aristomenes. At ille comes eius, qui sta- .tim initio obstinata incredulitate sermonem eius res- puebat Nihil inquit hac fabula fabulosius, nihil isto mendacio absurdius, et ad me conuersus Tu autem inquit uir ut habitus et habitudo demonstrat ornatus accedis huic fabulae? Ego uero inquam nihil impossibile arbitror, sed utcumque fata decreuerint ita cuncta mortalibus prouenire nam et mihi et tibi et cunctis hominibus multa usu uenire mira et paene infecta, quae tamen ignaro relata fidem perdant. Sed ego huic et credo hercules et gratas gratias memini, quod lepidae fabu- lae festiuitate nos auocauit, asperam denique ac pro- lixam uiam sine labore ac taedio euasi. Quod bene- ficium etiam illum uectorem meum credo laetari, sine fatigatione sui me usque ad istam ciuitatis portam non dorso illius sed meis auribus peruecto. Is finis nobis et sermonis et itineris commu- .nis fuit. Nam comites uterque ad uillulam proximam laeuorsum abierunt. Ego uero quod primum ingres- sui stabulum conspicatus sum accessi et de quadam anu caupona ilico percontor Estne inquam Hypata haec ciuitas? Adnuit. Nostine Milonem quendam e primoribus? Adrisit et Vere inquit primus istic perhibetur Milo, qui extra pomerium et urbem totam colit. Remoto inquam ioco, parens optima, dic oro et cuiatis sit et quibus deuersetur aedibus Videsne inquit extremas fenestras, quae foris urbem prospi- ciunt, et altrinsecus fores proxumum respicientes an- giportum? Inibi iste Milo deuersatur ampliter num- matus et longe opulentus uerum extremae auaritiae et sordis infimae infamis homo, foenus denique co- piosum sub arrabone auri et argenti crebriter exer- cens, exiguo Lare inclusus et aerugini semper intentus, cum uxorem etiam calamitatis suae comitem habeat. Neque praeter unicam pascit ancillulam et habitu mendicantis semper incedit. Ad haec ego risum subicio Benigne inquam et prospicue Demeas meus in me consuluit, qui peregri- naturum tali uiro conciliauit, in cuius hospitio nec fumi nec nidoris nebulam uererer; et cum .dicto modico secus progressus ostium accedo et ianuam firmiter oppessulatam pulsare uocaliter inci- pio. Tandem adulescentula quaedam procedens Heus tu inquit qui tam fortiter fores uerberasti, sub qua specie mutuari cupis? An tu solus ignoras praeter aurum argentumque nullum nos pignus admittere? Meliora inquam ominare et potius responde an intra aedes erum tuum offenderim. Plane, inquit sed quae causa quaestionis huius? Litteras ei a Corinthio Demea scriptas ad eum reddo. Dum an- nuntio, inquit hic ibidem me opperimino, et cum dicto rursum foribus oppessulatis intro capessit. Mo- dico deinde regressa patefactis aedibus Rogat te inquit. Intuli me eumque accumbentem exiguo admodum grabattulo et commodum cenare incipientem inuenio. Assidebat pedes uxor et mensa uacua posita, cuius monstratu En inquit hospitium. Bene ego, et ilico ei litteras Demeae trado. Quibus properiter lec- tis Amo inquit meum Demean qui mihi tantum conciliauit hospitem, et cum dicto iubet uxo- .rem decedere utque in eius locum adsidam iubet me- que etiam nunc uerecundia cunctantem adrepta laci- nia detrahens Adside inquit istic. Nam prae metu latronum nulla sessibula ac ne sufficientem supellec- tilem parare nobis licet. Feci. Et sic Ego te inquit etiam de ista corporis speciosa habitudine deque hac uirginali prorsus uerecundia generosa stirpe proditum et recte conicerem. Sed et meus Demeas eadem lit- teris pronuntiat. Ergo breuitatem gurgustioli nostri ne spernas peto. Erit tibi adiacens en ecce illud cubi- culum honestum receptaculum. Fac libenter deuer- seris in nostro. Nam et maiorem domum dignatione tua feceris et tibi specimen gloriosum adrogaris, si contentus lare paruulo Thesei illius cognominis pa- tris tui uirtutes aemulaueris, qui non est aspernatus Hecales anus hospitium tenue, et uocata ancillula Photis, inquit sarcinulas hospitis susceptas cum fide conde in illud cubiculum ac simul ex promptua- rio oleum unctui et lintea tersui et cetera hoc eidem usui profer ociter et hospitem meum produc ad proxi- mas balneas; satis arduo itinere atque prolixo fati- gatus est. His ego auditis mores atque parsimoniam .ratiocinans Milonis uolensque me artius ei conciliare Nihil inquam rerum istarum, quae itineris ubique nos comitantur, indigemus. Sed et balneas facile per- contabimur. Plane, quod est mihi summe praecipuum, equo, qui me strenue peruexit, faenum atque or- deum acceptis istis nummulis tu, Photis, emito. His actis et rebus meis in illo cubiculo conditis pergens ipse ad balneas, ut prius aliquid nobis cibatui prospicerem, forum cupidinis peto, inque eo pisca- tum opiparem expositum uideo et percontato pretio, quod centum nummis indicaret, aspernatus uiginti denariis praestinaui. Inde me commodum egredien- tem continatur Pythias condiscipulus apud Athenas Atticas meus, qui me post aliquantum multum tem- poris amanter agnitum inuadit amplexusque ac co- miter deosculatus Mi Luci, ait sat pol diu est quod interuisimus te, at hercules exinde cum a Clytio magistro digressi sumus. Quae autem tibi causa pere- grinationis huius? Crastino die scies, inquam Sed quid istud? Voti gaudeo. Nam et lixas et uirgas et habitum prorsus magistratui congruentem in te ui- deo. Annonam curamus ait et aedilem gerimus et siquid obsonare cupis utique commodabimus. Ab- nuebam, quippe qui iam cenae affatim piscatum prospexeramus. Sed enim Pythias uisa sportula succussisque in aspectum planiorem piscibus At has quisquilias quanti parasti? Vix inquam piscatori extorsimus accipere uiginti denarium. Quo audito statim adrepta dextera postli- .minio me in forum cupidinis reducens Et a quo inquit istorum nugamenta haec comparasti? De- monstro seniculum in angulo sedebat. Quem con- festim pro aedilitatis imperio uoce asperrima incre- pans Iam iam inquit nec amicis quidem nostris uel omnino ullis hospitibus parcitis, quod tam ma- gnis pretiis pisces friuolos indicatis et florem Thessa- licae regionis ad instar solitudinis et scopuli edulium caritate deducitis? Sed non impune. Iam enim faxo scias quem ad modum sub meo magisterio mali de- beant coerceri, et profusa in medium sportula iubet officialem suum insuper pisces inscendere ac pedibus suis totos obterere. Qua contentus morum seueritu- dine meus Pythias ac mihi ut abirem suadens Suf- ficit mihi, o Luci, inquit seniculi tanta haec con- tumelia. His actis consternatus ac prorsus obstupidus ad balneas me refero prudentis condiscipuli ualido con- silio et nummis simul priuatus et cena, lautusque ad hospitium Milonis ac dehinc cubiculum me reporto. Et ecce Photis ancilla Rogat te inquit .hospes. At ego iam inde Milonis abstinentiae cogni- tor excusaui comiter, quod uiae uexationem non cibo sed somno censerem diluendam. Isto accepto pergit ipse et iniecta dextera clementer me trahere adoritur. Ac dum cunctor, dum modeste renitor, Non prius inquit discedam quam me sequaris, et dictum iure iurando secutus iam obstinationi suae me ingratis oboedientem perducit ad illum suum grabattulum et residenti Quam salue agit inquit Demeas noster? Quid uxor? Quid liberi? Quid uernaculi? Narro sin- gula. Percontatur accuratius causas etiam peregri- nationis meae. Quas ubi probe protuli, iam et de pa- tria nostra et eius primoribus ac denique de ipso prae- side scrupulosissime explorans, ubi me post itineris tam saeui uexationem sensit fabularum quoque serie fatigatum in uerba media somnolentum desinere ac necquicquam, defectum iam, incerta uerborum sale- bra balbuttire, tandem patitur cubitum concederem. Euasi aliquando rancidi senis loquax et famelicum conuiuium somno non cibo grauatus, cenatus solis fabu- lis, et in cubiculum reuersus optatae me quieti reddidi. FLORIDA Vt ferme religiosis uiantium moris est, cum aliqui lucus .aut aliqui locus sanctus in uia oblatus est, uotum po- stulare, pomum adponere, paulisper adsidere ita mihi ingresso sanctissimam istam ciuitatem, quanquam oppido festinem, praefanda uenia et habenda oratio et inhibenda properatio est. neque enim iustius religiosam moram uia- tori obiecerit aut ara floribus redimita aut spelunca frondi- bus inumbrata aut quercus cornibus onerata aut fagus pel- libus coronata, uel enim colliculus sepimine consecratus uel truncus dolamine effigiatus uel cespes libamine umigatus uel lapis unguine delibutus. parua haec quippe et quan- quam paucis percontantibus adorata, tamen ignorantibus transcursa. DE DEO SOCRATIS Plato omnem naturam rerum, quod eius ad .animalia praecipua pertineat, trifariam diuisit censuitque esse summos deos. Summum, medium et infimum fac intellegas non modo loci disclusione uerum etiam naturae dignitate, quae et ipsa neque uno neque gemino modo sed pluribus cernitur. Ordiri tamen manifestius fuit a loci dispositione. Nam proinde ut maiestas postulabat, diis inmorta- libus caelum dicauit, quos quidem deos caelites partim uisu usurpamus, alios intellectu uestigamus. Ac uisu quidem cernimus . . . uos, o clarissima mundi lumina, labentem caelo quae ducitis annum; nec modo ista praecipua diei opificem lunamque, solis aemulam, noctis decus, seu corniculata seu diuidua seu protumida seu plena sit, uaria ignium face, quanto longius facessat a sole, tanto largius conlustrata, pari incremento itineris et luminis, mensem suis auctibus ac dehinc paribus dispendiis aestimans; siue illa proprio sed perpeti candore pollens, ut Chaldaei arbitrantur, parte luminis conpos, parte altera cassa fulgoris, pro circumuer- sione oris discoloris multiiuga speciem sui uariat, seu tota proprii candoris expers, alienae lucis indigua, denso corpore sed leui ceu quodam speculo radios solis obstipi uel aduersi usurpat et, ut uerbis utar Lucreti, notham iactat de corpore lucem; ΑΝΕΧΟΜΕΝΟΣ anth. R. Amare liceat, si potiri non licet. Fruantur alii non moror, non sum inuidus; Nam sese excruciat, qui beatis inuidet. Quos Venus amauit, facit, amoris compotes Nobis Cupido uelle dat, posse abnegat. Olli purpurea delibantes oscula Clemente morsu rosea labia uellicent, Candentes dentes effigient suauio, Malas adorent ore et ingenuas genas Et pupularum nitidas geminas gemmulas. Quin et cum tenera membra molli lectulo Compactiora adhaerent Veneris glutino, Libido cum lasciuo instinctu suscitat Sinuare ad Veneris cursum femina feminae Inter gannitus et subantis uoculas Carpant papillas atque amplexus intiment Aerentque sulcos molles aruo Venerio Thyrsumque pangant hortulo Cupidinis, Dent crebros ictus coniuente lumine, Trepidante cursu uenae et anima fessula Eiaculent tepidum rorem niueis laticibus. Haec illi faciant, queis Venus non inuidet; At nobis casso saltem delectamine Amare liceat, si potiri non licet! LIBER LUDICRORUM Non. M Sed fuisti quondam Athenis parcus atque abstemius. .Apul. Apol. Calpurniane, salve properis versibus. .Misi, ut petisti, tibi munditias dentium, nitelas oris ex Arabicis frugibus, tenuem candificum nobilem pulvisculum, complanatorem tumidulae gingivulae, converritorem pridianae reliquiae, ne qua visatur tetra labes sordium restrictis forte si labellis riseris. Apul. Apol. Et Critias mea delicia est et salva, Charine, . pars in amore meo, vita, tibi remanet; ne metuas, nam me ignis et ignis torreat ut vult hasce duas flammas dum potiar patiar. Hoc modo sim vobis, unus sibi quisque quod ipse est, hoc mihi vos eritis, quod duo sunt oculi. Florea serta, meum mel, et haec tibi carmina dono, . carmina dono tibi, serta tuo ingenio, carmina uti, Critia, lux haec optata canatur, quae bis septeno vere tibi remeat, serta autem ut laeto tibi tempore tempora vernent, aetatis florem floribus ut decores. Tu mihi des contra pro verno flore tuum ver, ut nostra exuperes munera muneribus pro implexis sertis complexum corpore redde proque rosis oris savia purpurei. Quod si animam inspires donaci, iam carmina nostra cedent victa tuo dulciloquo calamo. De proverbiis liber II Char. GL .K mutmut non facere audet. .E Graecis conversa Apul. Met. . Montis in excelsi scopulo, rex, siste puellam . ornatam mundo funerei thalami. Nec speres generum mortali stirpe creatum, sed saevum atque ferum vipereumque malum, quod pinnis volitans super aethera cuncta fatigat flammaque et ferro singula debilitat, quod tremit ipse Iovis, quo numina terrificantur fluminaque horrescunt et Stygiae tenebrae. Apul. Soc. soli perspicua est, aliorum nemo tuetur ALIA FRAGMENTA LVDICRA Non. M sed fuisti .quondam Athenis parcus atque abstemius. DE PROVERBIIS Char. GL . Mutmut non facere audet. .HERMAGORAS Prisc. GL . uisus est .et adulescens honesta forma quasi ad nuptias exornatus trahere se in penitiorem partem domus. Prisc. GL . uerum infirma scamillorum .obice fultae fores. Prisc. GL . scio scius. .Prisc. GL . aspera hiems erat, omnia ningue .canebant. Prisc. GL . et cibatum, quem iucundum esse .nobis animaduerterant, eum adposiuerunt. Fulg. serm. antiq. pollincto eius funere domuitionem paramus. .PHAEDO Prisc. GL . sic auditurum, sic disciturum qui melius sit .haec omnia et singula sic agere aut pati, ut patiuntur atque agunt. Prisc. GL . et causam .gignendi ostensurum et inmortalitatem animae reperturum. EPITOMA HISTORIARVM Prisc. GL . sq. sed tum sestertius dipondium .semissem, quinarius quinquessis, denarius decussis ualebat. Prisc. GL . Aeneanica gens. .DE REPVBLICA Fulg. serm. antiq. qui celocem regere nequit, onerariam petit. .DE MEDICINALIBVS Prisc. GL . cepe sucum melle .mixtum. DE RE RUSTICA Pallad. Op. Agric. .. Aduersus mures agrestes . . . semina .bubulo felle maceranda, antequam spargas. DE ARBORIBVS Serv. A. . citrum . . . .longe aliud . . . genus arboris. LIBRI INCERTI Char. GL . delui . . . terui. .Barthius Adu. Comm. I, quemadmodum natura os unicum, aures .uero duas cuilibet ministrauit, ita nos et loqui pauca et audire plurima debemus. Principium uitae . . . obitus meditatio est. a.Non uult emendari peccare nesciens. b.Immoderata ira genetrix est insaniae. c.Pecuniam amico credens fert damnum duplex d.Argentum enim et sodalem perdidit simul. Scheffer De mil. nau. si uado non poterunt, pontonibus .transibunt. Isid. Orig. .. eos κατ ἀντίφρασιν dici Manes, hoc bis.est mites ac modestos, cum sint terribiles et immanes, ut Parcas, ut Eumenides. DE MVNDO Consideranti mihi et diligentius intuenti, et pr.saepe alias, Faustine fili, uirtutis indagatrix expul- trixque uitiorum, diuinarum particeps rerum phi- losophia uidebatur, et nunc maxime, cum naturae interpretationem et remotarum ab oculis rerum inuestigationem sibi uindicet. Nam cum ceteri magnitudine rei territi, eiusmodi laborem arduum et profundum existimarent, sola philosophia suum non despexit ingenium, nec indignam se existi- mauit, cui diuinarum et humanarum rerum discreptatio deferatur; sed concinere accidere tam bonas artes et eiusmodi operam cum ingenui- tate professionis suae credidit, et congruere istius modi curam talibus studiis et moribus. Nam cum mundum homines eiusque penetralia corpore adire non possent, ut terreno domicilio relicto illas regiones inspicerent, philosophiam ducem nancti eiusque inuentis inbuti, animo peregrinari ausi sunt per caeli plagas, his itineribus quae explora- tione acuminis sui peruia sapientiae solis cogitatio- nibus uiderant, ut, cum ipsius interualli condicione a mundi uicinia natura nos secretos esse uoluisset, inmensitati tamen eius uolucrique curriculo cogi- tationum nostrarum nos pernicitas intimaret; facillimeque ea, de quibus origo eius est, anima diuinis suis oculis aspexit, agnouit, aliis etiam eius scientiam tradidit, ueluti prophetae quidam deorum maiestate conpleti effantur ceteris, quae diuino beneficio soli uident. Quare et eos, qui unius loci ingenia nobis qualitatesque describunt, aut moenia urbis aut alicuius amnis fluenta aut amoenitates et magnitudines montium, alia multa descripta ab aliis, plerique studiose legunt Nysae iuga et penetralia Coryci, et Olympi sacra, et Ossae ardua, alia huiuscemodi sola dumtaxat et singula extollunt. Quorum me miseret, cum tanto opere nec magnis et oppido paucis inexplebili admira- tione capiuntur. Hoc illis euenire adeo non est mirabile, cum nihil maius suspexerint neque ad aliquid intenderint, quod maiore diligentia contemplandum esset. Ceterum si terrarum orbem omnemque mundum contemplari pariter aliquando potuissent, minus exiguas eius et singulas partes dignas laudibus credidissent, quibus esset uni- uersitas conprehensa. Quare nos Aristotelen prudentissimum et doctissimum philosophorum et Theophrastum auctorem secuti, quantum pos- sumus cogitatione contingere, dicemus de omni hac caelesti ratione, naturasque et officia conplexi et cur et quemadmodum moueantur explicabimus. DE PLATONE ET EIVS DOGMATE LIBER I Platoni habitudo corporis cognomentum dedit; ..namque Aristocles prius est nominatus. Ei Ariston fuisse pater dictus est; ceterum Perictione, Glauci filia, mater fuit; et de utroque nobilitas satis clara; nam Ariston pater per Codrum ab ipso Neptuno originem duxit, a Solone sapientissimo, qui legum Atticarum fundator fuit, maternus deriuatus est sanguis. Sunt qui Platonem augus- tiore conceptu prosatum dicant, cum quidem Apollinis figuratio Perictionae se miscuisset. Mense etiam, qui apud Atticos thargelion dicitur, natus est, die qua apud Delum Latona fertur Apollinem Dianamque peperisse. Pridie Socraten genitum accepimus. Somnium etiam Socratis scitum ferunt nam uidisse sibi uisus est cygni pullum ex altari, quod in Academia Cupidini consecratum est, uolasse et in eius gremio residisse et postea olorem illum pinnis caelum petisse, canore musico auditus hominum deorumque mulcentem. Cum hoc Socrates in conuentu amicorum referret, Ariston Platonem puerum oblaturus Socrati magistro commodum prosequebatur. Quem ubi adspexit ille ingeniumque intimum de exteriore conspicatus est facie Hic ille erat, amici inquit, de Academia Cupidinis cygnus. De deo Socratis. Praefatio FLORIDA Qui me uoluistis dicere ex tempore, accipite .rudimentum post experimentum. Quippe prout mea opinio est, bono periculo periculum faciam, postquam re probata meditata sunt, dicturus incogitata. Neque enim metuo ne in friuolis displi- ceam, qui in grauioribus placui. Sed ut me omni- fariam noueritis, etiam in isto, ut ait Lucilius, schedio . . . et incondito experimini an idem sim repentinus, qui praeparatus, si qui tamen uestrum nondum subitaria ista nostra cognostis, quae scilicet audietis pari labore quo scribimus, uenia propensiore quam legimus. Sic enim ferme adsolet apud prudentes uiros esse in operibus elaboratis iudicatio restrictior, in rebus subitariis uenia prolixior. Scripta enim pensiculatis et examinatis, repentina autem noscitis simul et ignoscitis; nec iniuria illa enim quae scripta legimus, etiam tacentibus uobis, talia erunt, qualia inlata sunt; haec uero, quae inpraesentiarum et quasi uobiscum parcienda sunt, talia erunt, qualia uos illa fauendo feceritis. Quanto enim . . . exinde orationi modi- ficabor . . . uos animaduerto libenter audire. Proinde in uestra manu situm est uela nostra sinuare, etiam mittere, ne pendula et flaccida neue restricta et caperrata sint. IN SENATV CONTRA L. PISONEM Haec oratio dicta est Cn. Pompeio Magno ii M. .Crasso ii coss. ante paucos dies quam Cn. Pompeius ludos faceret quibus theatrum a se factum dedicavit. Hoc intellegi ex ipsius Ciceronis verbis potest quae in hac ora- tione posuit. Dixit enim sic Instant post hominum me- moriam apparatissimi magnificentissimique ludi. quidem posuit hanc inter eas orationes quas dixit Cicero L. Domitio Appio Claudio coss. ultimam. Sed ut ego ab eo dissentiam facit primum quod Piso reversus est ex pro- vincia Pompeio et Crasso consulibus, Gabinius Domitio et Appio hanc autem orationem dictam ante Gabini reditum ex ipsa manifestum est. Deinde magis quidem naturale est ut Piso recenti reditu invectus sit in Ciceronem responderitque insectationi eius qua revocatus erat ex provincia quam post anni intervallum. Apparet autem Ciceronem respondisse Pisoni. In summa, cum dicat in ipsa oratione Cicero instare magnificentissimos apparatissi- mosque ludos, non video quo modo hoc magis Domitio et Appio coss. dictum sit, quibus consulibus nulli notabiliores ludi fuerunt, quam Pompeio et Crasso, quo anno Pompeius exquisitissimis magnificentissimisque omnis generis ludis theatrum dedicavit. Argumentum orationis huius breve admodum est. Nam .cum revocati essent ex provinciis Piso et Gabinius sententia Ciceronis quam dixerat de provinciis consularibus Lentulo et Philippo consulibus, reversus in civitatem Piso de insectatione Ciceronis in senatu conquestus est et in eum invectus, fiducia maxime Caesaris generi qui tum Gallias obtinebat. Pisoni Cicero respondit hac oratione. ENARRATIO CIRCA VERS. A PRIMO Quod minimum specimen in te ingeni? Ingeni autem? immo ingenui hominis ac liberi qui colore ipso patriam aspernaris, oratione genus, moribus nomen. Tametsi haec oratio sic inscribitur In L. Pisonem; tamen non puto vos ignorare hunc Pisonem ex ea familia esse quae Frugi appellata sit et ideo dicit aspernari eum moribus nomen. CIRCA VERS. LXXX Hoc non ad contemnendam Placentiam pertinet unde se is ortum gloriari solet neque enim hoc mea natura fert, nec municipi, praesertim de me optime meriti, dignitas patitur. Magnopere me haesitare confiteor quid sit qua re Cicero Placentiam municipium esse dicat. Video enim in annali- bus eorum qui Punicum bellum secundum scripserunt tradi Placentiam coloniam deductam pridie Kal. Iun. primo anno eius belli, P. Cornelio Scipione, patre Africani prioris, Ti. Sempronio Longo coss. Neque illud dici potest, sic eam coloniam esse deductam quemadmodum post plures aetates Cn. Pompeius Strabo, pater Cn. Pompei Magni, Transpadanas colonias deduxerit. Pompeius enim non .novis colonis eas constituit sed veteribus incolis manenti- bus ius dedit Latii, ut possent habere ius quod ceterae Latinae coloniae, id est ut petendo magistratus civitatem Romanam adipiscerentur. Placentiam autem sex milia hominum novi coloni deducti sunt, in quibus equites ducenti. Deducendi fuit causa ut opponerentur Gallis qui eam partem Italiae tenebant. Deduxerunt iii viri P. Cornelius Asina, P. Papirius Maso, Cn. Cornelius Scipio. Eamque coloniam liii deductam esse invenimus deducta est autem Latina. Duo porro genera earum colo- niarum quae a populo Romano deductae sunt fuerunt, ut Quiritium aliae, aliae Latinorum essent. De se autem optime meritos Placentinos ait, quod illi quoque honora- tissima decreta erga Ciceronem fecerunt certaveruntque in ea re cum tota Italia, cum de reditu eius actum est. PAVLO POST de avo Pisonis materno Hic cum a domo profectus Placentiae forte consedisset paucis post annis in eam civitatem nam tum erat ascendit. Prius enim Gallus, dein Gallicanus, extremo Placentinus haberi coeptus est. Hoc quod dicit civitatem fuisse Placentiam, ab eadem .persuasione ponit municipium fuisse. Avum autem mater- num Pisonis primo Gallum fuisse ideo ait quod venisse eum in Italiam dicit trans Alpis, dein Gallicanum, quod in Italia consederit, Placentinum denique, postquam adscitus sit a Placentinis. Sed Pisonis avus multo post ea tempora fuit quibus Placentia colonia est deducta. CIRCA VERS. A PRIMO Lautiorem pater tuus socerum quam C. Piso in illo luctu meo. Ei enim filiam meam collocavi quem ego, si mihi potestas tum omnium fuisset, unum potissimum dele- gissem. Quis fuerit socer Pisonis patris ipse supra dixit his verbis Insuber quidam fuit, idem mercator et praeco is cum Romam cum filia venisset, adulescentem nobilem, Caesonini hominis furacissimi filium, ausus est appellare, eique filiam collocavit. Cal- ventium aiunt eum appellatum. Ipsius Pisonis contra quem haec oratio est socerum Rutilium Nudum Fenestella tradit. Cicero filiam post mortem Pisonis generi P. Lentulo collocavit, apud quem illa ex partu decessit. CIR. VER. A PRIMO CCLXX Ego in C. Rabirio perduellionis reo xxxx annis .ante me consulem interpositam senatus auctoritatem sustinui contra invidiam atque defendi. Possit aliquis credere errare Ciceronem, quod dicat quadraginta annis factum esse ut ex S. C. arma adversus L. Appuleium Saturninum tribunum plebis sumerentur. C. enim Mario L. Valerio coss. id senatum decrevisse, qui coss. annis ante consulatum Ciceronis xxxvii fuerint. Sed hic non subtilis computatio annorum facta est verum sum- matim tempus comprehensum est, ut proinde debeamus accipere ac si dixerit prope xxxx annis. Haec consuetudo in ipsis orationibus est itaque idem Cicero in ea quoque quam habuit in Catilinam in senatu, ait octavus deci- mus dies esset postea quam factum est senatus consultum ut viderent consules ne quid res publica detrimenti caperet, dixit vicesimum diem habere se S. C. tamquam in vagina reconditum. CIR. VERS. A PRIMO CCC Ego cum in contione abiens magistratu dicere a tribuno plebis prohiberer quae consti- .tueram, cum is mihi tantum modo iurare permit- teret, sine ulla dubitatione iuravi rem p. atque hanc urbem mea unius opera esse salvam. Diximus iam antea a Q. Metello Nepote tr. pl. Cicero- nem consulatu abeuntem prohibitum esse contionari de rebus quas in eo magistratu gessit. CIR. VER. A PRIMO CCCXX dicit de ludis Compitaliciis Quos Q. Metellusfacio iniuriam fortis- simo viro mortuo, qui illum cuius paucos pares haec civitas tulit cum hac importuna belua con- feram, sed ille designatus consul, cum quidam tr. pl. suo auxilio magistros ludos contra S. C. facere iussisset, privatus fieri vetuit.Tu cum in Kal. Ian. Compitaliorum dies incidisset, Sex. Clodium, qui numquam ante praetextatus fuisset, ludos facere et praetextatum volitare passus es. L. Iulio C. Marcio consulibus quos et ipse Cicero supra memoravit senatus consulto collegia sublata sunt quae adversus rem publicam videbantur esse constituta. Sole- bant autem magistri collegiorum ludos facere, sicut magistri vicorum faciebant, Compitalicios praetextati, qui ludi subla- tis collegiis discussi sunt. Post vi deinde annos quam sublata erant P. Clodius tr. pl. lege lata restituit collegia. Invidiam ergo et crimen restitutorum confert in Pisonem, quod, cum consul esset, passus sit ante quam lex ferretur .facere Kal. Ianuar. praetextatum ludos Sex. Clodium. Is fuit familiarissimus Clodii et operarum Clodianarum dux, quo auctore postea illato ab eis corpore Clodii curia cum eo incensa est. Quos ludos tunc quoque fieri prohibere temptavit L. Ninnius tr. pl. Ante biennium autem quam restituerentur collegia, Q. Metellus Celer consul designatus magistros vicorum ludos Compitalicios facere prohibuerat, ut Cicero tradit, quamvis auctore tribuno plebis fierent ludi; cuius tribuni nomen adhuc non inveni. PAVLO POST Ergo his fundamentis positis consulatus tui, triduo post, inspectante te et tacente, a fatali portento prodigioque rei publicae lex Aelia et Fufia eversa est, propugnacula murique tranquil- litatis atque oti; collegia non ea solum quae senatus sustulerat restituta, sed innumerabilia quaedam ex omni faece urbis ac servitio conci- tata. Ab eodem homine in stupris inauditis ne- fariisque versato vetus illa magistra pudoris et modestiae censura sublata est. Diximus L. Pisone A. Gabinio coss. P. Clodium tr. pl. quattuor leges perniciosas populo Romano tulisse anno- nariam, de qua Cicero mentionem hoc loco non facitfuit enim summe popularisut frumentum populo quod antea senis aeris ac trientibus in singulos modios dabatur gratis daretur alteram ne quis per eos dies quibus cum populo agi liceret de caelo servaret; propter quam rogationem ait legem Aeliam et Fufiam, propugnacula et muros tranquilli- .tatis atque otii, eversam esse;obnuntiatio enim qua perni- ciosis legibus resistebatur, quam Aelia lex confirmaverat, erat sublata tertiam de collegiis restituendis novisque instituendis, quae ait ex servitiorum faece constituta quartam ne quem censores in senatu legendo praeterirent, neve qua ignominia afficerent, nisi qui apud eos accusatus et utriusque censoris sententia damnatus esset. Hac ergo eius lege censuram, quae magistra pudoris et modestiae est, sublatam ait. PAVLO POST Persequere continentis his funeribus dies. Pro Aurelio tribunali ne conivente quidem te, quod ipsum esset scelus, sed etiam hilarioribus oculis quam solitus eras intuente, dilectus servo- rum habebatur ab eo qui nihil sibi umquam nec facere nec pati turpe duxit. Profecto intellegitis P. Clodium significari. CIR. VER. A PRIMO DC dicit de Castoris templo Id autem templum sublato aditu, revolsis gradibus, a coniuratorum reliquiis atque a Cati- linae praevaricatore quondam, tum ultore, armis teneretur. Catilinam lege repetundarum absolutum esse accusante P. Clodio iam supra dictum est. STATIM Cum equites Romani relegarentur, viri boni .lapidibus e foro pellerentur. L. Lamiam a Gabinio consule edicto relegatum esse iam diximus. CIR. VER. A PRIMO DCXX Seplasia me hercule, te ut primum aspexit, Campanum consulem repudiavit. Dictum est in dissuasione legis agrariae apud populum plateam esse Capuae quae Seplasia appellatur, in qua un- guentarii negotiari sint soliti. Ergo eos quoque qui in ea platea negotiarentur dicit invitos Pisonem vidisse, cum Capuam consul venit, quod eos a quibus ipse expulsus erat adiuvisset. CIR. VER. A PRIMO DCXL Ecquod in hac urbe maius umquam in- cendium fuit cui non consul subveniret? At tu illo ipso tempore apud socrum tuam cuius do- mum ad meam exhauriendam patefeceras sedebas. Post profectionem ex urbe Ciceronis bona eius P. Clo- dius publicavit; postquam direpta sunt omnia quae aut in domo aut in villis fuerunt, et ex eis ad ipsos consules lata complura, domus direpta primum, deinde inflammata ac diruta est. Socrus Pisonis quae fuerit invenire non potui, videlicet quod auctores rerum non perinde in domibus ac .familiis feminarum, nisi illustrium, ac virorum nomina tra- diderunt. PAVLO POST Ac ne tum quidem emersisti, lutulente Caesonine, e miserrimis naturae sordibus cum experrecta tandem virtus celeriter et verum ami- cum et optime meritum civem et suum pristinum morem requisivit. Profecto Cn. Pompeium significari intellegitis. CIR. VER. A PRIMO DCCC De me cum omnes magistratus promul- gassent praeter unum praetorem a quo non fuit postulandum, fratrem inimici mei, praeterque duos de lapide emptos tribunos, legem comitiis centu- riatis tulit P. Lentulus consul. Frater ille inimici mei, id est P. Clodi. Ap. Claudius, sicut iam saepe significavi, tum fuit praetor. Duos tribunos de quibus ipsis quoque iam diximus, quos de lapide emptos ait, quia mercede id faciebant, Sex. Atilium Serranum et Q. Numerium significat. CIR. MEDIVM Appellatus est hic volturius illius pro- vinciae, si dis placet, imperator. Ne tum quidem, Paule noster, tabellas cum laurea Romam mittere audebas? Confido vos intellegere L. Paulum hunc significari qui fuit pater naturalis Africani posterioris, de Macedoniaque ultimum et Perse rege triumphavit. Macedoniam autem .Piso in quem haec oratio est obtinuit; propter quod Paulum eum appellat, irridens eum quod ibi rem non prospere gessit. CIR. MEDIVM M. Marcellus qui ter consul fuit summa virtute, pietate, gloria militari, periit in mari qui tamen ob virtutem in gloria et laude vivit. Fortasse quaeratis quem dicat Marcellum. Fuit autem nepos M. Marcelli eius qui bello Punico secundo Syracusas vicit et quinque consulatus adeptus est. Hic autem Mar- cellus de quo Cicero dicit naufragio ad ipsam Africam periit paulo ante coeptum bellum Punicum tertium. Idem cum statuas sibi ac patri itemque avo poneret in monu- mentis avi sui ad Honoris et Virtutis, decore subscripsit iii marcelli novies coss. Fuit enim ipse ter consul, avus quinquies, pater semel itaque neque mentitus est et apud imperitiores patris sui splendorem auxit. CIR. VER. A NOV. DCCCC Me consequentibus diebus in ea ipsa domo qua tu me expuleras, quam incenderas, pontifices, consules, patres conscripti conlocarunt, mihique, quod antea nemini, pecunia publica aedi- ficandam domum censuerunt. Hoc Cicero oratorio more, non historico, videtur posuisse nam multis aetatibus ante Ciceronem nulli id contigisse ve- rum est, nemini vero umquam antea videamus ne parum caute dicat. Antiquis enim temporibus pluribus idem con- tigit; nam M. Valerio Maximo, ut Antias tradidit, inter .alios honores domus quoque publice aedificata est in Palatio, cuius exitus quo magis insignis esset in publicum versus declinaretur, hoc est, extra privatum aperiretur. Varronem autem tradere M. Valerio, quia Sabinos vicerat, aedes in Palatio tributas, Iulius Hyginus dicit in libro priore de viris claris, et P. Valerio Volesi filio Publicolae aedium publice locum sub Veliis, ubi nunc aedis Victoriae est, populum ex lege quam ipse tulerat concessisse. Tradunt et Antiochi regis filio obsidi domum publice aedificatam, inter quos Atticus in annali quae postea dicitur Lucili poetae fuisse. Varro quoque in libro iii de vita populi Romani, quo loco refert quam gratus fuerit erga bene meritos, dicit Mutinae, quod in Sicilia cum equitatu suo transierat ad nos, civitatem Romae datam aedesque et pecuniam ex aerario. Videamus tamen num ideo Cicero dicat sibi, quod antea nulli, domum pecunia publica ex aerario aedificatam, quia illis aut locus publice datus sit, aut domus quae non fuerant eorum pro- pter illos publico sumptu aedificatae Ciceroni domus quae fuerat ipisus et diruta atque incensa erat et consecrata pu- blico sumptu aedificata sit quod novum et huic primo et adhuc etiam soli contigit. CIR. VER. A NOVIS. DCCCXX O stultos Camillos, Curios, Fabricios, Ca- latinos, Scipiones, Marcellos, Maximos! o amen- tem Paulum, rusticum Marium, nullius consili patres horum amborum consulum qui triumpha- runt! Diximus hanc orationem esse dictam Cn. Pompeio .Magno ii M. Crasso ii coss. Pompeii pater bello Italico de Picentibus, M. Crassi pater P. Crassus ante bellum Italicum de Hispanis triumphavit. CIR. VER. A NOV. DCLX Eadem cupiditate vir summo ingenio praeditus, C. Cotta, nullo certo hoste flagravit. Eorum neuter triumphavit, quod alteri illum honorem collega, alteri mors peremit. Credo vos quaerere et quis hic Cotta et quis ille collega Crassi fuerit. Fuit autem C. Cotta orator ille compar P. Sulpici qui est in dialogis Ciceronis de Oratore scriptis. Cum decretus illi esset triumphus, mortuus est ante diem triumphi, cum cicatrix vulneris eius quod ante plures annos in proelio acceperat rescissa esset repente. L. autem Crasso collega fuit Q. Scaevola pontifex qui, cum animadverteret Crasso propter summam eius in re publica potentiam ac dignitatem senatum in decernendo triumpho gratificari, non dubitavit rei publicae magis quam collegae habere rationem ac ne fieret S. C. intercessit. Idem provinciam, cuius cupi- ditate plerique etiam boni viri deliquerant, deposuerat ne sumptui esset oratio. STATIM Inrisa est a te paulo ante M. Pisonis cu- piditas triumphandi a qua te longe dixisti abhor- rere qui etiam si minus magnum bellum gesserat, istum honorem omittendum non putavit. Tu eruditior quam Piso. Quis hic M. Piso fuerit credo vos ignorare. Fuit autem, .ut puto iam nos dixisse, Pupius Piso eisdem temporibus quibus Cicero, sed tanto aetate maior ut adulescentulum Ciceronem pater ad eum deduceret, quod in eo et antiquae vitae similitudo et multae erant litterae orator quoque melior quam frequentior habitus est. Biennio tamen serius quam Cicero consul fuit; triumphavit procos. de Hispania Q. Hortensio Q. Metello Cretico coss. ante Ciceronis consulatum. PAVLO POST Instant post hominum memoriam appara- tissimi magnificentissimique ludi, quales non modo numquam fuerunt, sed ne quo modo fieri quidem posthac possint possum ullo pacto suspi- cari. Cn. Pompeii ludos significat quibus theatrum a se factum dedicavit, quibus ludis elephantorum pugnam primus omnium dedit in Circo. VER. A NOVIS. DLX Est quidam Graecus qui cum isto vivit, homo, vere ut dicamsic enim cognovihuma- nus, sed tam diu quam diu aut cum aliis est aut ipse secum. Philodemum significat qui fuit Epicureus illa aetate no- bilissimus, cuius et poemata sunt lasciva. CIR. VER. A NOVIS. CCCXX Quamquam, quod ad me attinet, numquam istam imminuam curam infitiando tibi. Prope notius est quam ut indicandum sit hunc versum esse L. Acci poetae et dici a Thyeste Atreo. CIR. VER. A NOVIS. CC Quod populari illi sacerdoti sescentos ad bestias .socios stipendiariosque misisti. Manifestum est P. Clodium significari. CIR. VER. A. NOVIS. CXX Ecquid vides, ecquid sentis, lege iudiciaria lata, quos posthac iudices simus habituri? Legem iudiciariam ante aliquot annos quibus tempori- bus accusatus est Verres a Cicerone tulit L. Aurelius Cotta praetor, qua communicata sunt iudicia senatui et equitibus Romanis et tribunis aerariis. Rursus deinde Pompeius in consulatu secundo, quo haec oratio dicta est, promulgavit ut amplissimo ex censu ex centuriis aliter atque antea lecti iudices, aeque tamen ex illis tribus ordinibus, res iudicarent. CIR. VER. A NOVIS. LXXXX L. Opimius eiectus patria est qui et post praeturam et consul maximis periculis rem publi- cam liberarat. Non in eo cui facta iniuria est sed in eis qui fecerunt sceleris et conscientiae poena permansit. Notum est Opimium in praetura Fregellas cepisse, quo facto visus est ceteros quoque nominis Latini socios male animatos repressisse, eundemque in consulatu Fulvium Flaccum consularem et C. Gracchum tribunicium oppres- sisse, ob quam invidiam postea iudicio circumventus est et in exsilium actus. Quintus Asconius Pedianus, Pro Scauro . Q. ASCONI PEDIANI PRO M. SCAVRO Hanc quoque orationem eisdem consulibus dixit quibus .pro Vatinio, L. Domitio Ahenobarbo et Appio Claudio Pulchro coss. Summus iudicii dies fuit a. d. iiii Nonas Septemb. ARGVMENTVM HOC EST M. Scaurus M. Scauri filius qui princeps senatus fuit vitricum habuit Sullam quo victore et munifico in socios victoriae ita abstinens fuit ut nihil neque donari sibi vo- luerit neque ab hasta emerit. Aedilitatem summa magnifi- centia gessit, adeo ut in eius impensas opes suas absumpserit magnumque aes alienum contraxerit. Ex praetura pro- vinciam Sardiniam obtinuit, in qua neque satis abstinenter se gessisse existimatus est et valde arroganter quod genus morum in eo paternum videbatur, cum cetera industria nequaquam esset par. Erat tamen aliquando inter patro- nos causarum et, postquam ex provincia redierat, dixerat pro C. Catone, isque erat absolutus a. d. iiii Nona Quint. Ipse cum ad consulatus petitionem a. d. iii Kal. Quint. Romam redisset, querentibus de eo Sardis, a P. Valerio Triario, adulescente parato ad dicendum et notae industriae filio eius qui in Sardinia contra M. Lepidum arma tulerat et post in Asia legatus Pontoque L. Luculli fuerat, cum is bellum contra Mithridatem gereretpostulatus est apud M. .Catonem praetorem repetundarum, ut in Actis scriptum est, pridie Nonas Quintil. post diem tertium quam C. Cato erat absolutus. Subscripserunt Triario in Scaurum L. Ma- rius L. f., M. et Q. Pacuvii fratres cognomine Claudi. Qui inquisitionis in Sardiniam itemque in Corsicam insulas dies tricenos acceperunt neque profecti sunt ad inquirendum cuius rei hanc causam reddebant, quod interea comitia con- sularia futura essent; timere ergo se ne Scaurus ea pecunia quam a sociis abstulisset emeret consulatum et, sicut pater eius fecisset, ante quam de eo iudicari posset, magistratum iniret ac rursus ante alias provincias spoliaret quam ratio- nem prioris administrationis redderet. Scaurus summam fiduciam in paterni nominis dignitate, magnam in necessitu- dine Cn. Pompeii Magni reponebat. Habebat enim filium liberorum Cn. Pompeii fratrem nam Tertiam, Scaevolae filiam, dimissam a Pompeio in matrimonium duxerat. M. Catonem autem qui id iudicium, ut diximus, exercebat metuebat admodum propter amicitiam quae erat illi cum Triario nam Flaminia, Triarii mater, et ipse Triarius soro- rem Catonis Serviliam, quae mater M. Bruti fuit, familia- riter diligebat; ea porro apud Catonem maternam obtinebat auctoritatem. Sed in eo iudicio neque Pompeius propen- sum adiutorium praebuitvidebatur enim apud animum eius non minus offensionis contraxisse, quod iudicium eius in Muciam crimine impudicitiae ab eo dimissam levius fecisse existimaretur, cum eam ipse probasset, quam gratiae adquisisse necessitudinis iure, quod ex eadem uterque liberos haberetneque Cato ab aequitate ea quae et vitam eius et magistratum illum decebat quoquam deflexit. Post diem autem quartum quam postulatus erat Scaurus Faustus Sulla tum quaestor, filius Sullae Felicis, frater ex eadem matre .Scauri servis eius vulneratis prosiluit ex lectica et questus est prope interemptum esse se a competitoribus Scauri et ambulare cum ccc armatis seque, si necesse esset, vim vi repulsurum. Defenderunt Scaurum sex patroni, cum ad id tempus raro quisquam pluribus quam quattuor uteretur at post bella civilia ante legem Iuliam ad duodenos patronos est perven- tum. Fuerunt autem hi sex P. Clodius Pulcher, M. Marcellus, M. Calidius, M. Cicero, M. Messala Niger, Q. Hortensius. Ipse quoque Scaurus dixit pro se ac ma- gnopere iudices movit et squalore et lacrimis et aedilitatis effusae memoria ac favore populari ac praecipue paternae auctoritatis recordatione. ENARRATIO CIRCA VER. A PRIM. XXXX cum enumerat iudicia quae pater Scauri expertus est Subiit etiam populi iudicium inquirente Cn. Domitio tribuno plebis. Cn. Domitius qui consul fuit cum C. Cassio, cum esset tribunus plebis, iratus Scauro quod eum in augurum colle- gium non cooptaverat, diem ei dixit apud populum et multam irrogavit, quod eius opera sacra populi Romani deminuta esse diceret. Crimini dabat sacra publica populi Romani deum Penatium quae Lavini fierent opera eius mi- .nus recte casteque fieri. Quo crimine absolutus est Scaurus quidem, sed ita ut a tribus tribubus damnaretur, a xxxii absolveretur, et in his pauca puncta inter damnationem et absolutionem interessent. IBIDEM Reus est factus a Q. Servilio Caepione lege Servilia, cum iudicia penes equestrem ordinem essent et P. Rutilio damnato nemo tam innocens videretur ut non timeret illa. Q. Servilius Caepio Scaurum ob legationis Asiaticae in- vidiam et adversus leges pecuniarum captarum reum fecit repetundarum lege quam tulit Servilius Glaucia. Scaurus tanta fuit continentia animi et magnitudine ut Caepionem contra reum detulerit et breviore die inquisitionis accepta effecerit ut ille prior causam diceret; M. quoque Drusum tribunum plebis cohortatus sit ut iudicia commutaret. IBIDEM Ab eodem etiam lege Varia custos ille rei publicae proditionis est in crimen vocatus vexa- tus a Q. Vario tribuno plebis est. Non multo ante, Italico bello exorto, cum ob sociis nega- tam civitatem nobilitas in invidia esset, Q. Varius tr. pl. legem tulit ut quaereretur de iis quorum ope consiliove socii contra populum Romanum arma sumpsissent. Tum Q. Caepio vetus inimicus Scauri sperans se invenisse occasionem opprimendi eius egit ut Q. Varius tribunus plebis belli con- citati crimine adesse apud se Scaurum iuberet anno lxxii. .Ille per viatorem arcessitus, cum iam ex morbo male solve- retur, dissuadentibus amicis ne se in illa valetudine et aetate invidiae populi obiceret, innixus nobilissimis iuvenibus processit in forum, deinde accepto respondendi loco dixit Q. Varius Hispanus M. Scaurum principem senatus socios in arma ait convocasse; M. Scaurus princeps senatus negat; testis nemo est utri vos, Quirites, convenit credere? Qua voce ita omnium commutavit animos ut ab ipso etiam tri- buno dimitteretur. Dicit iterum de patre M. Scauri Non enim tantum admiratus sum ego illum virum, sicut omnes, sed etiam praecipue dilexi. Pri- mus enim me flagrantem studio laudis in spem impulit posse virtute me sine praesidio fortunae quo contendissem labore et constantia pervenire. Possit aliquis quaerere cur hoc dixerit Cicero, cum Scau- rus patricius fuerit quae generis claritas etiam inertes homines ad summos honores provexit. Verum Scaurus ita fuit patricius ut tribus supra eum aetatibus iacuerit domus eius fortuna. Nam neque pater neque avus neque etiam proavusut puto, propter tenues opes et nullam vitae industriamhonores adepti sunt. Itaque Scauro aeque ac novo homini laborandum fuit. Si, me hercule, iudices, pro L. Tubulo dicerem quem unum ex omni memoria sceleratissimum et audacissimum fuisse accepimus, tamen non time- rem, venenum hospiti aut convivae si diceretur ce- nanti ab illo datum cui neque heres neque iratus fuisset. L. hic Tubulus praetorius fuit aetate patrum Ciceronis. Is propter multa flagitia cum de exsilio arcessitus esset ut in carcere necaretur, venenum bibit. CIRCA TERTIAM PARTEM A PRIMO Illa audivimus; hoc vero meminimus ac .paene vidimus, eiusdem stirpis et nominis P. Cras- sum, ne in manus incideret inimicorum, se ipsum interemisse. Hic Crassus fuit pater Crassi eius qui aemulus potentiae Cn. Pompeii fuit. Periit autem in dominatione L. Cinnae, cum ille et alios principes optimatum et collegam suum Cn. Octavium occidit. STATIM Ac neque illius Crassi factum superioris isdem honoribus usus, qui fortissimus in bellis fuisset, M. Aquilius potuit imitari. Haec verba quibus Cicero nunc utitur, ac neque, eam videntur habere naturam ut semel poni non soleant; quia est coniunctio disiunctiva et semper postulat ut rursus infe- ratur neque, ut cum dicimus neque hoc neque illud. Quo autem casu acciderit quave ratione ut hoc loco Cicero hoc verbo ita usus sit, praesertim cum adiecerit illam apposi- tionem, ut non intulerit postea alterum, neque perspicere potui et attendendum esse valde puto moveor enim merita viri auctoritate. Neque ignoro aliquando hoc verbum neque vel semel poni, ut in eadem hac oratione ante ipse Cicero posuit Sic, inquam, se, iudices, res habet; neque hoc a me novum disputatur sed quaesitum ab aliis est. Sed hoc loco et sine praepositione illius verbi videmus esse positum, et tamen quasi secundum aliquid inferri. Nam cum dixerit neque hoc a me novum disputatur, infert sed quaesitum ab aliis est. PAVLO POST Quid vero alterum Crassum temporibus isdem .num aut clarissimi viri Iulii aut summo ingenio praeditus M. Antonius potuit imitari? Hic alter Crassus idem est de quo supra diximus. Alte- rum autem eum appellat, quia ante mentionem fecit P. Crassi qui fuit pontifex maximus et bello Aristonici in Asia dedit operam ut occideretur. Iulios autem cum dicit, duos Caesares fratres C. et L. significat ex quibus Lucius et consul et censor fuit, Gaius aedilicius quidem occisus est, sed tantum in civitate potuit ut causa belli civilis contentio eius cum Sulpicio tr. fuerit. Nam et sperabat et id agebat Caesar ut omissa praetura consul fieret cui cum primis temporibus iure Sulpicius resisteret, postea nimia contentione ad ferrum et ad arma processit. Idem inter primos temporis sui oratores et tragicus poeta bonus admo- dum habitus est; huius sunt enim tragoediae quae inscribun- tur Iuli. Et hi autem Iulii et Antonius a satellitibus Mari sunt occisi, cum Crassus, ut supra diximus, eundem casum sua manu praevenisset. CIR. MEDIVM Neque vero haec ipsa cotidiana res Ap- pium Claudium illa humanitate et sapientia praedi- tum per se ipsa movisset, nisi hunc C. Claudi fratris sui competitorem fore putasset. Qui sive patricius sive plebeius essetnondum enim certum constitu- tum eratcum illo sibi contentionem fore putabat. Fuerunt enim duae familiae Claudiae earum quae Mar- cellorum appellata est plebeia, quae Pulchrorum patricia. Sed hoc loco urbane Cicero lusit in C. Claudium, cum quo in gratiam non redierat. Nam quia is P. Clodi erat frater .qui ex patricia in plebeiam familiam transierat per summam infamiam, eum quoque dubitare adhuc dixit. POST DVAS PARTES ORATIONIS dicit dein de Scauro quem defendit Nam cum ex multis unus ei restaret Dola- bella paternus inimicus qui cum Q. Caepione pro- pinquo suo contra Scaurum patrem suum subsigna- verat eas sibi inimicitias non susceptas sed relictas et cetera. Ne forte erretis et eundem hunc Cn. Dolabellam putetis esse in quem C. Caesaris orationes legitis, scire vos oportet duos eodem eo tempore fuisse et praenomine et nomine et cognomine Dolabellas. Horum igitur alterum Caesar ac- cusavit nec damnavit; alterum M. Scaurus et accusavit et damnavit. POST TRES PARTES A PRIMO quo loco defendit, quod tam magnificam domum Scaurus habet Praesertim cum propinquitas et celebritas loci suspicionem desidiae tollat aut cupiditatis. Demonstrasse vobis memini me hanc domum in ea parte Palatii esse quae, cum ab Sacra via descenderis et per proxi- mum vicum qui est a sinistra parte prodieris, posita est. Possidet eam nunc Largus Caecina qui consul fuit cum Claudio. In huius domus atrio fuerunt quattuor columnae marmoreae insigni magnitudine quae nunc esse in regia theatri Marcelli dicuntur. Vsus erat iis aedilisut ipse .quoque significatin ornatu theatri quod ad tempus per- quam amplae magnitudinis fecerat. VER. A NOV. Haec cum tu effugere non potuisses, con- tendes tamen et postulabis ut M. Aemilius cum sua dignitate omni, cum patris memoria, cum avi gloria, sordidissimae, vanissimae, levissimae genti ac prope dicam pellitis testibus condonetur? Avum hunc Scauri maternum significat L. Metellum pontificem maximum, quem postea nominat quoque. Nam paternus avus proavusque Scauri humiles atque obscuri fuerunt. VER. A NOVIS. CLX Vndique mihi suppeditat quod pro M. Scauro dicam, quocumque non modo mens verum etiam oculi inciderunt. Curia illa vos de gravissimo principatu patris fortissimoque testatur; L. ipse Metellus, avus huius, sanctissimos deos illo consti- tuisse templo videtur in vestro conspectu, iudices, ut salutem a vobis nepotis sui deprecarentur. Castoris et Pollucis templum Metellus quem nominat refecerat. Laudaverunt Scaurum consulares novem, L. Piso, L. Vol- cacius, Q. Metellus Nepos, M. Perpenna, L. Philippus, M. Cicero, Q. Hortensius, P. Servilius Isauricus pater, Cn. Pompeius Magnus. Horum magna pars per tabellas lauda- verunt quia aberant inter quos Pompeius quoque; nam .quod erat pro cos. extra urbem morabatur. Vnus praeterea adulescens laudavit, frater eius, Faustus Cornelius Sullae filius. Is in laudatione multa humiliter et cum lacrimis locutus non minus audientes permovit quam Scaurus ipse permoverat. Ad genua iudicum, cum sententiae ferrentur, bifariam se diviserunt qui pro eo rogabant ab uno latere Scaurus ipse et M. Glabrio, sororis filius, et L. Paulus et P. Lentulus, Lentuli Nigri flaminis filius, et L. Aemilius Buca filius et C. Memmius, Fausta natus, supplicaverunt; ex altera parte Sulla Faustus, frater Scauri, et T. Annius Milo, cui Fausta ante paucos menses nupserat dimissa a Memmio, et C. Peducaeus et C. Cato et M. Laenas Curtia- nus. Sententias tulerunt senatores duo et xx, equites tres et xx, tribuni aerarii xxv ex quibus damnaverunt senatores iiii, equites ii, tribuni ii. Cato praetor, Cicero cum vellet de accusatoribus in consilium mittere multique e populo manus in accusatores intenderent, cessit imperitae multitudini ac postero die in consilium de calumnia accusatorum misit. P. Triarius nullam gravem sententiam habuit; subscriptores eius M. et Q. Pacuvii fratres denas et L. Marius tres graves habuerunt. Cato praetor iudicium, quia aestate agebatur, sine tunica exercuit campestri sub toga cinctus. In forum quoque sic descendebat iusque dicebat, idque repetierat ex vetere con- suetudine secundum quam et Romuli et Tati statuae in Ca- pitolio et in rostris Camilli fuerunt togatae sine tunicis. Quintus Asconius Pedianus, Pro Milone . PRO MILONE Orationem hanc dixit Cn. Pompeio iii cos. a. d. vii .Id. April. Quod iudicium cum ageretur, exercitum in foro et in omnibus templis quae circum forum sunt collocatum a Cn. Pompeio fuisse non tantum ex oratione et annalibus, sed etiam ex libro apparet qui Ciceronis nomine inscribitur de optimo genere oratorum. ARGVMENTVM HOC EST T. Annius Milo et P. Plautius Hypsaeus et Q. Metellus Scipio consulatum petierunt non solum largitione palam profusa sed etiam factionibus armatorum succincti. Miloni et Clodio summae erant inimicitiae, quod et Milo Ciceronis erat amicissimus in reducendoque eo enixe operam tr. pl. dederat, et P. Clodius restituto quoque Ciceroni erat infestissimus ideoque summe studebat Hypsaeo et Scipioni contra Milonem. Ac saepe inter se Milo et Clodius cum suis factionibus Romae depugnaverant et erant uterque audacia pares, sed Milo pro melioribus partibus stabat. Praeterea in eundem annum consulatum Milo, Clodius praeturam petebat, quam debilem futuram consule Milone intellegebat. Deinde cum diu tracta essent comitia consularia perficique ob eas ipsas perditas candidatorum .contentiones non possent, et ob id mense Ianuario nulli dum neque consules neque praetores essent tra- hereturque dies eodem quo antea modocum Milo quam primum comitia confici vellet confideretque cum bonorum studiis, quod obsistebat Clodio, tum etiam populo propter effusas largitiones impensasque ludorum scaeni- corum ac gladiatorii muneris maximas, in quas tria patri- monia effudisse eum Cicero significat; competitores eius trahere vellent, ideoque Pompeius gener Scipionis et T. Munatius tribunus plebis referri ad senatum de patriciis convocandis qui interregem proderent non essent passi, cum interregem prodere stata res esset a. d. xiii Kal. Febr.Acta etenim magis sequenda et ipsam orationem, quae Actis congruit, puto quam Fenestellam qui a. d. xiiii Kal. Febr. traditMilo Lanuvium, ex quo erat municipio et ubi tum dictator, profectus est ad flaminem prodendum po- stera die. Occurrit ei circa horam nonam Clodius paulo ultra Bovillas, rediens ab Aricia, prope eum locum in quo Bonae Deae sacellum est; erat autem allocutus decuriones Arici- norum. Vehebatur Clodius equo; servi xxx fere expediti, ut illo tempore mos erat iter facientibus, gladiis cincti sequebantur. Erant cum Clodio praeterea tres comites eius, ex quibus eques Romanus unus C. Causinius Schola, duo de plebe noti homines P. Pomponius, C. Clodius. Milo raeda vehebatur cum uxore Fausta, filia L. Sullae dictatoris, et M. Fufio familiari suo. Sequebatur eos magnum servorum agmen, inter quos gladiatores quoque .erant, ex quibus duo noti Eudamus et Birria. Ii in ultimo agmine tardius euntes cum servis P. Clodi rixam commi- serunt. Ad quem tumultum cum respexisset Clodius minitabundus, umerum eius Birria rumpia traiecit. Inde cum orta esset pugna, plures Miloniani accurrerunt. Clodius vulneratus in tabernam proximam in Bovillano delatus est. Milo ut cognovit vulneratum Clodium, cum sibi periculosius illud etiam vivo eo futurum intellegeret, occiso autem magnum solacium esset habiturus, etiam si subeunda esset poena, exturbari taberna iussit. Fuit ante- signanus servorum eius M. Saufeius. Atque ita Clodius latens extractus est multisque vulneribus confectus. Cadaver eius in via relictum, quia servi Clodi aut occisi erant aut graviter saucii latebant, Sex. Teidius senator, qui forte ex rure in urbem revertebatur, sustulit et lectica sua Romam ferri iussit; ipse rursus eodem unde erat egressus se recepit. Perlatum est corpus Clodi ante primam noctis horam, infimaeque plebis et servorum maxima multitudo magno luctu corpus in atrio domus positum circumstetit. Augebat autem facti invidiam uxor Clodi Fulvia quae cum effusa lamentatione vulnera eius ostendebat. Maior postera die luce prima multitudo eiusdem generis confluxit, complures- que noti homines visi sunt. Erat domus Clodi ante paucos menses empta de M. Scauro in Palatio eodem T. Munatius Plancus, frater L. Planci oratoris, et Q. Pompeius Rufus, Sullae dictatoris ex filia nepos, tribuni plebis accurrerunt eisque hortantibus vulgus imperitum corpus nudum ac calcatum, sicut in lecto erat positum, ut vulnera videri possent in forum detulit et in rostris posuit. Ibi pro contione Plancus et Pompeius qui competitoribus .Milonis studebant invidiam Miloni fecerunt. Populus duce Sex. Clodio scriba corpus P. Clodi in curiam intulit cremavitque subselliis et tribunalibus et mensis et codicibus librariorum; quo igne et ipsa quoque curia flagravit, et item Porcia basilica quae erat ei iuncta ambusta est. Domus quoque M. Lepidi interregisis enim magistratus curulis erat creatuset absentis Milonis eadem illa Clo- diana multitudo oppugnavit, sed inde sagittis repulsa est. Tum fasces ex luco Libitinae raptos attulit ad domum Scipionis et Hypsaei, deinde ad hortos Cn. Pompeii, clamitans eum modo consulem, modo dictatorem. Incendium curiae maiorem aliquanto indignationem civi- tatis moverat quam interfectio Clodi. Itaque Milo, quem opinio fuerat ivisse in voluntarium exsilium, invidia adversa- riorum recreatus nocte ea redierat Romam qua incensa erat curia. Petebatque nihil deterritus consulatum; aperte quoque tributim in singulos milia assium dederat. Contio- nem ei post aliquot dies dedit M. Caelius tribunus plebis ac Cicero ipse etiam causam egit ad populum. Dicebant uterque Miloni a Clodio factas esse insidias. Fiebant interea alii ex aliis interreges, quia comitia consu- laria propter eosdem candidatorum tumultus et easdem manus armatas haberi non poterant. Itaque primo factum erat S. C. ut interrex et tribuni plebis et Cn. Pompeius, qui pro cos. ad urbem erat, viderent ne quid detrimenti res publica caperet, dilectus autem Pompeius tota Italia haberet. Qui cum summa celeritate praesidium compa- rasset, postulaverunt apud eum familiam Milonis, item Faustae uxoris eius exhibendam duo adulescentuli qui Appii Claudii ambo appellabantur; qui filii erant C. .Claudi, qui frater fuerat Clodi, et ob id illi patrui sui mortem velut auctore patre persequebantur. Easdem Faustae et Milonis familias postulaverunt duo Valerii, Nepos et Leo. L. Herennius Balbus P. Clodi quoque familiam et comitum eius postulavit; eodem tempore Caelius familiam Hypsaei et Q. Pompeii postulavit. Adfue- runt Miloni Q. Hortensius, M. Cicero, M. Marcellus, M. Calidius, M. Cato, Faustus Sulla. Verba pauca Q. Hortensius dixit, liberos esse eos qui pro servis postu- larentur; nam post recentem caedem manu miserat eos Milo sub hoc titulo quod caput suum ulti essent. Haec agebantur mense intercalari. Post diem tricesimum fere quam erat Clodius occisus Q. Metellus Scipio in senatu contra Q. Caepionem conquestus est de hac caede P. Clodi. Falsum esse dixit, quod Milo sic se defenderet, sed Clodium Aricinos decuriones alloquendi gratia abisse pro- fectum cum sex ac xx servis; Milonem subito post horam quartam, senatu misso, cum servis amplius ccc armatis obviam ei contendisse et supra Bovillas inopinantem in itinere aggressum. Ibi P. Clodium tribus vulneribus acceptis Bovillas perlatum; tabernam in quam perfugerat expugnatam a Milone; semianimem Clodium extractum in via Appia occisum esse anulumque eius ei morienti extractum. Deinde Milonem, cum sciret in Albano parvolum filium Clodi esse, venisse ad villam et, cum puer ante subtractus esset, ex servo Halicore quaestio- nem ita habuisse ut eum articulatim consecaret; vilicum et duos praeterea servos iugulasse. Ex servis Clodi qui dominum defenderant undecim esse interfectos, Milonis .duos solos saucios factos esse ob quae Milonem postero die xii servos qui maxime operam navassent manu misisse populoque tributim singula milia aeris ad defendendos de se rumores dedisse. Milo misisse ad Cn. Pompeium dice- batur qui Hypsaeo summe studebat, quod fuerat eius quaestor, desistere se petitione consulatus, si ita ei videre- tur; Pompeius respondisse nemini se neque petendi neque desistendi auctorem esse, neque populi Romani potestatem aut consilio aut sententia interpellaturum. Deinde per C. Lucilium, qui propter M. Ciceronis familiaritatem amicus erat Miloni, egisse quoque dicebatur ne se de hac re consu- lendo invidia oneraret. Inter haec cum crebresceret rumor Cn. Pompeium creari dictatorem oportere neque aliter mala civitatis sedari posse, visum est optimatibus tutius esse eum consulem sine collega creari, et cum tractata ea res esset in senatu, facto in M. Bibuli sententiam S. C. Pompeius ab interrege Servio Sulpicio v Kal. Mart. mense intercalario consul creatus est statimque consulatum iniit. Deinde post diem tertium de legibus novis ferendis rettulit duas ex S. C. promulgavit, alteram de vi qua nominatim caedem in Appia via factam et incendium curiae et domum M. Lepidi interregis oppu- gnatam comprehendit, alteram de ambitu poena graviore et forma iudiciorum breviore. Vtraque enim lex prius testes dari, deinde uno die atque eodem et ab accusatore et a reo perorari iubebat, ita ut duae horae accusatori, tres reo darentur. His legibus obsistere M. Caelius tr. pl. studio- sissimus Milonis conatus est, quod et privilegium diceret in Milonem ferri et iudicia praecipitari. Et cum pertinacius leges Caelius vituperaret, eo processit irae Pompeius ut diceret, si coactus esset, armis se rem publicam defensurum. .Timebat autem Pompeius Milonem seu timere se simula- bat plerumque non domi suae sed in hortis manebat, idque ipsum in superioribus circa quos etiam magna manus militum excubabat. Senatum quoque semel repente dimiserat Pompeius, quod diceret timere se adventum Milonis. Dein proximo senatu P. Cornificius ferrum Milo- nem intra tunicam habere ad femur alligatum dixerat; postulaverat ut femur nudaret, et ille sine mora tunicam levarat tum M. Cicero exclamaverat omnia illi similia crimina esse quae in Milonem dicerentur alia. Deinde T. Munatius Plancus tribunus plebis produxerat in contionem M. Aemilium Philemonem, notum hominem, libertum M. Lepidi. Is se dicebat pariterque secum quattuor liberos homines iter facientes supervenisse cum Clodius occideretur, et ob id cum proclamassent, abreptos et perductos per duos menses in villa Milonis praeclusos fuisse; eaque res seu vera seu falsa magnam invidiam Miloni contraxerat. Idem quoque Munatius et Pompeius tribuni plebis in rostra produxerant triumvirum capitalem, eumque interrogaverant an Galatam Milonis servum caedes facientem deprehendisset. Ille dormientem in taberna pro fugitivo prehensum et ad se perductum esse responderat. Denuntiaverant tamen triumviro, ne servum remitteret sed postera die Caelius tribunus plebis et Manilius Cumanus collega eius ereptum e domo triumviri servum Miloni reddiderant. Haec, etsi nullam de his criminibus mentionem fecit Cicero, tamen, quia ita compereram, putavi exponenda. Inter primos et Q. Pompeius et C. Sallustius et T. Munatius .Plancus tribuni plebis inimicissimas contiones de Milone habebant, invidiosas etiam de Cicerone, quod Milonem tanto studio defenderet. Eratque maxima pars multitudinis infensa non solum Miloni sed etiam propter invisum patro- cinium Ciceroni. Postea Pompeius et Sallustius in suspi- cione fuerunt redisse in gratiam cum Milone ac Cicerone; Plancus autem infestissime perstitit, atque in Ciceronem quoque multitudinem instigavit. Pompeio autem suspectum faciebat Milonem, ad perniciem eius comparari vim vocifera- tus Pompeiusque ob ea saepius querebatur sibi quoque fieri insidias et id palam, ac maiore manu se armabat. Dicturum quoque diem Ciceroni Plancus ostendebat postea, ante Q. Pompeius idem meditatus erat. Tanta tamen con- stantia ac fides fuit Ciceronis ut non populi a se alienatione, non Cn. Pompeii suspicionibus, non periculo futurum ut sibi dies ad populum diceretur, non armis quae palam in Milonem sumpta erant deterreri potuerit a defensione eius cum posset omne periculum suum et offensionem inimi- cae multitudinis declinare, redimere autem Cn. Pompeii animum, si paulum ex studio defensionis remisisset. Perlata deinde lege Pompei, in qua id quoque scriptum erat ut quaesitor suffragio populi ex iis qui consules fuerant crearetur, statim comitia habita, creatusque est L. Domitius Ahenobarbus quaesitor. Album quoque iudicum qui de ea re iudicarent Pompeius tale proposuit ut numquam neque clariores viros neque sanctiores propositos esse constaret. .Post quod statim nova lege Milo postulatus est a duobus Appiis Claudiis adulescentibus iisdem a quibus antea familia eius fuerat postulata; itemque de ambitu ab iisdem Appiis, et praeterea a C. Ateio et L. Cornificio; de sodaliciis etiam a P. Fulvio Nerato. Postulatus autem erat et de sodaliciis et de ambitu ea spe, quod primum iudicium de vi futurum apparebat, quo eum damnatum iri confidebant nec postea responsurum. Divinatio de ambitu accusatorum facta est quaesitore A. Torquato, atque ambo quaesitores, Torquatus et Domitius, prid. Non. April. reum adesse iusserunt. Quo die Milo ad Domiti tribunal venit, ad Torquati amicos misit; ibi postu- lante pro eo M. Marcello obtinuit ne prius causam de am- bitu diceret quam de vi iudicium esset perfectum. Apud Domitium autem quaesitorem maior Appius postulavit a Milone servos exhiberi numero iiii et l, et cum ille negaret eos qui nominabantur in sua potestate esse, Domitius ex sententia iudicum pronuntiavit ut ex servorum suorum numero accusator quot vellet ederet. Citati deinde testes secundum legem quae, ut supra diximus, iubebat ut prius quam causa ageretur testes per triduum audirentur, dicta eorum iudices consignarent, quarta die adesse omnes iube- rentur ac coram accusatore ac reo pilae in quibus nomina iudicum inscripta essent aequarentur; dein rursus postera die sortitio iudicum fieret unius et lxxx qui numerus cum sorte obtigisset, ipsi protinus sessum irent; tum ad dicendum accusator duas horas, reus tres haberet, resque eodem die illo iudicaretur; prius autem quam sententiae ferrentur, quinos ex singulis ordinibus accusator, totidem reus reiceret, ita ut numerus iudicum relinqueretur qui .sententias ferrent quinquaginta et unus. Primo die datus erat in Milonem testis C. Causinius Schola, qui se cum P. Clodio fuisse, cum is occisus esset, dixit, atrocitatemque rei factae quam maxime potuit auxit. Quem cum interrogare M. Marcellus coepisset, tanto tumultu Clodianae multitudinis circumstantis exterritus est ut vim ultimam timens in tribunal a Domitio reciperetur. Quam ob causam Marcellus et ipse Milo a Domitio praesi- dium imploraverunt. Sedebat eo tempore Cn. Pompeius ad aerarium, perturbatusque erat eodem illo clamore itaque Domitio promisit se postero die cum praesidio descensurum, idque fecit. Qua re territi Clodiani silentio verba testium per biduum audiri passi sunt. Interrogaverunt eos M. Cicero et M. Marcellus et Milo ipse. Multi ex iis qui Bovillis habitabant testimonium dixerunt de eis quae ibi facta erant coponem occisum, tabernam expugnatam, corpus Clodi in publicum extractum esse. Virgines quoque Albanae dixerunt mulierem ignotam venisse ad se quae Milonis mandato vo- tum solveret, quod Clodius occisus esset. Vltimae testimo- nium dixerunt Sempronia, Tuditani filia, socrus P. Clodi, et uxor Fulvia, et fletu suo magnopere eos qui assistebant commoverunt. Dimisso circa horam decimam iudicio T. Munatius pro contione populum adhortatus est ut postero die frequens adesset et elabi Milonem non pateretur, iudi- ciumque et dolorem suum ostenderet euntibus ad tabellam ferendam. Postero die, qui fuit iudicii summus a. d. vii Idus Aprilis, clausae fuerunt tota urbe tabernae; praesidia .in foro et circa omnis fori aditus Pompeius disposuit; ipse pro aerario, ut pridie, consedit saeptus delecta manu militum. Sortitio deinde iudicum a prima die facta est post tantum silentium toto foro fuit quantum esse in aliquo foro posset. Tum intra horam secundam accusatores coeperunt dicere Appius maior et M. Antonius et P. Valerius Nepos. Vsi sunt ex lege horis duabus. Respondit his unus M. Cicero et cum quibusdam pla- cuisset ita defendi crimen, interfici Clodium pro re publica fuissequam formam M. Brutus secutus est in ea oratione quam pro Milone composuit et edidit quasi egissetCice- roni id non placuit ut, quisquis bono publico damnari, idem etiam occidi indemnatus posset. Itaque cum insidias Milo- nem Clodio fecisse posuissent accusatores, quia falsum id eratnam forte illa rixa commissa fueratCicero ap- prehendit et contra Clodium Miloni fecisse insidias dispu- tavit, eoque tota oratio eius spectavit. Sed ita constitit ut diximus, nec utrius consilio pugnatum esse eo die, verum et forte occurrisse et ex rixa servorum ad eam denique caedem perventum. Notum tamen erat utrumque mortem alteri saepe minatum esse, et sicut suspectum Milonem maior quam Clodi familia faciebat, ita expeditior et paratior ad pugnam Clodianorum quam Milonis fuerat. Cicero cum inciperet dicere, exceptus est acclamatione Clodiano- rum, qui se continere ne metu quidem circumstantium militum potuerunt. Itaque non ea qua solitus erat con- stantia dixit. Manet autem illa quoque excepta eius oratio scripsit vero hanc quam legimus ita perfecte ut iure prima haberi possit. ENARRATIO VERS. A PRIMO L Vnum genus est adversum infestumque .nobis et cetera. Ita ut in causae expositione diximus, Munatius Plancus pridie pro contione populum adhortatus erat ne pateretur elabi Milonem. VER. A PRIMO CC Declarant huius ambusti tribuni plebis illae intermortuae contiones quibus cotidie meam potentiam invidiose criminabatur. T. Munatius Plancus et Q. Pompeius Rufus tribuni pl., de quibus in argumento huius orationis diximus, cum contra Milonem Scipioni et Hypsaeo studerent, contionati sunt eo ipso tempore plebemque in Milonem accenderunt quo propter Clodi corpus curia incensa est, nec prius destiterunt quam flamma eius incendii fugati sunt e contione. Erant enim tunc rostra non eo loco quo nunc sunt sed ad comitium, prope iuncta curiae. Ob hoc T. Munatium ambustum tribunum appellat; fuit autem paratus ad dicendum. PAVLO POST Cur igitur incendium curiae, oppugna- tionem aedium M. Lepidi, caedem hanc ipsam contra rem publicam senatus factam esse decrevit? Post biduum medium quam Clodius occisus erat inter- rex primus proditus est M. Aemilius Lepidus. Non fuit autem moris ab eo qui primus interrex proditus erat co- mitia haberi. Sed Scipionis et Hypsaei factiones, quia recens invidia Milonis erat, cum contra ius postularent ut interrex ad comitia consulum creandorum descenderet, .idque ipse non faceret, domum eius per omnes interregni diesfuerunt autem ex more quinqueobsederunt. Deinde omni vi ianua expugnata et imagines maiorum deiecerunt et lectulum adversum uxoris eius Corneliae, cuius castitas pro exemplo habita est, fregerunt, itemque telas quae ex vetere more in atrio texebantur diruerunt. Post quae supervenit Milonis manus et ipsa postulans comitia; cuius adventus fuit saluti Lepido in se enim ipsae conversae sunt factiones inimicae, atque ita oppugnatio domus inter- regis omissa est. PAVLO POST Quod si per furiosum illum tribunum pl. senatui quod sentiebat perficere licuisset, novam quaestionem nullam haberemus. Decernebat enim ut veteribus legibus, tantum modo extra or- dinem, quaereretur. Divisa sententia est postu- lante nescio quo.Sic reliqua auctoritas senatus empta intercessione sublata est. Quid sit dividere sententiam ut enarrandum sit vestra aetas, filii, facit. Cum aliquis in dicenda sententia duas pluresve res com- plectitur, si non omnes eae probantur, postulatur ut di- vidatur, id est de rebus singulis referatur. Forsitan nunc hoc quoque velitis scire qui fuerit qui id postulaverit. Quod non fere adicitur non enim ei qui hoc postulat oratione longa utendum ac ne consurgendum quidem uti- que est; multi enim sedentes hoc unum verbum pronun- .tiant Divide quod cum auditum est, liberum est ei qui facit relationem dividere. Sed ego, ut curiosius aetati vestrae satisfaciam, Acta etiam totius illius temporis perse- cutus sum; in quibus cognovi pridie Kal. Mart. S. C. esse factum, P. Clodi caedem et incendium curiae et oppugna- tionem aedium M. Lepidi contra rem p. factam; ultra relatum in Actis illo die nihil; postero die, id est Kal. Mart., T. Munatium in contione exposuisse populo quae pridie acta erant in senatu in qua contione haec dixit ad verbum. Cum Hortensius dixisset ut extra ordi- nem quaereretur apud quaesitorem; existimaret futurum ut, cum pusillum dedisset dulcedinis, lar- giter acerbitatis devorarent adversus hominem ingeniosum nostro ingenio usi sumus; invenimus Fufium, qui diceret Divide; reliquae parti sen- tentiae ego et Sallustius intercessimus. Haec contio, ut puto, explicat et quid senatus decernere volu- erit, et quis divisionem postulaverit, et quis intercesserit et cur. Illud vos meminisse non dubito per Q. Fufium illo quoque tempore quo de incesto P. Clodi actum est factum ne a senatu asperius decerneretur. De L. Domitio dicit Dederas enim quam contemneres popu- lares insanias iam ab adulescentia documenta maxima. Constantiam L. Domiti quam in quaestura praestitit significat. Nam eo tempore cum C. Manilius tribunus .plebis subnixus libertinorum et servorum manu perdi- tissimam legem ferret ut libertinis in omnibus tribubus suffragium esset, idque per tumultum ageret et clivum Capitolinum obsideret, discusserat perruperatque coetum Domitius ita ut multi Manilianorum occiderentur. Quo facto et plebem infimam offenderat et senatus magnam gratiam inierat. Itaque illud Cassianum indicium in his personis valeat. L. Cassius fuit, sicut iam saepe diximus, summae vir severitatis. Is quotiens quaesitor iudicii alicuius esset in quo quaerebatur de homine occiso suadebat atque etiam praeibat iudicibus hoc quod Cicero nunc admonet, ut quae- reretur cui bono fuisset perire eum de cuius morte quaeritur. Ob quam severitatem, quo tempore Sex. Peducaeus tribunus plebis criminatus est L. Metellum pontificem max. totum- que collegium pontificum male iudicasse de incesto vir- ginum Vestalium, quod unam modo Aemiliam damnaverat, absolverat autem duas Marciam et Liciniam, populus hunc Cassium creavit qui de eisdem virginibus quaereret. Isque et utrasque eas et praeterea complures alias nimia etiam, ut existimatio est, asperitate usus damnavit. Et aspexit me illis quidem oculis quibus tunc solebat cum omnibus omnia minabatur. Movet me quippe lumen curiae! Hic est Sex. Clodius quem in argumento huius orationis diximus corpus Clodi in curiam intulisse et ibi cremasse eoque incenso curiam conflagrasse; ideo lumen curiae dicit. Quando illius postea sica illa quam a Catilina acceperat conquievit? Haec intenta nobis est, huic ego obici vos pro me passus non sum, haec insidiata Pompeio est. Haec intenta nobis est et obici vos pro me non .sum passus, manifestum est pertinere ad id tempus quo post rogationem a P. Clodio in eum promulgatam urbe cessit. Qua re dicat insidiata Pompeio est fortassis quaeratis. Pisone et Gabinio coss. pulso Cicerone in exsilium, cum iii Idus Sextiles Pompeius in senatum venit, dicitur servo P. Clodi sica excidisse, eaque ad Gabinium consulem delata dictum est servo imperatum a P. Clodio ut Pompeius occideretur. Pompeius statim domum rediit et ex eo domi se tenuit. Obsessus est etiam a liberto Clodi Damione, ut ex Actis eius anni cognovi, in quibus xv Kal. Sept. L. Novius tribunus plebis, collega Clodi, cum Damio adversum L. Flavium praetorem appellaret tribunos et tribuni de appellatione cognoscerent, ita sententiam dixit Et si ab hoc apparitore P. Clodi vulneratus sum, et hominibus armatis praesidiis dispositis a re publica remotus Cn. Pompeius obsessusque est, cum appeller, non utar eius exemplo quem vitupero et iudicium tollam, et reliqua de intercessione. Haec viam Appiam monumentum nominis sui nece Papiri cruentavit. Pompeius post triumphum Mithridaticum Tigranis filium in catenis deposuerat apud Flavium senatorem qui postea cum esset praetor eodem anno quo tribunus plebis Clodius, .petiit ab eo Clodius super cenam ut Tigranem adduci iube- ret ut eum videret. Adductum collocavit in convivio, dein Flavio non reddidit Tigranem; domum misit et habuit extra catenas nec repetenti Pompeio reddidit. Postea in navem deposuit, et cum profugeret ille, tempestate delatus est Antium. Inde ut deduceretur ad se, Clodius Sex. Clodium, de quo supra diximus, misit. Qui cum reduceret, Flavius quoque re cognita ad eripiendum Tigranem profectus est. Ad quartum lapidem ab urbe pugna facta est in qua multi ex utraque parte ceciderunt, plures tamen ex Flavi, inter quos et M. Papirius eques Romanus, publicanus, fami- liaris Pompeio. Flavius sine comite Romam vix perfugit. Haec eadem longo intervallo conversa rursus est in me nuper quidem, ut scitis, me ad Regiam paene confecit. Quo die periculum hoc adierit, ut Clodius eum ad Re- giam paene confecerit, nusquam inveni; non tamen adducor ut putem Ciceronem mentitum, praesertim cum adiciat ut scitis. Sed videtur mihi loqui de eo die quo consulibus Domitio et Messala qui praecesserant eum annum cum haec oratio dicta est inter candidatorum Hypsaei et Milonis manus in via Sacra pugnatum est, multique ex Milonianis ex improviso ceciderunt. De cuius diei periculo suo ut putem loqui eum facit et locus pugnaenam in Sacra via traditur commissa, in qua est Regiaet quod adsidue simul erant cum candidatis suffragatores, Milonis Cicero, Hypsaei Clodius. Potuitne L. Caecili, iustissimi fortissimi- .que praetoris, obpugnata domo? L. Caecilius Rufus de quo dicitur fuit praetor P. Lentulo Spinthere Q. Metello Nepote coss., quo anno Cicero resti- tutus est. Is cum faceret ludos Apollinares, ita infima coacta multitudo annonae caritate tumultuata est ut omnes qui in theatro spectandi causa consederant pellerentur. De oppugnata domo nusquam adhuc legi; Pompeius tamen cum defenderet Milonem apud populum, de vi accusante Clodio, obiecit ei, ut legimus apud Tironem libertum Ciceronis in libro iiii de vita eius, oppressum L. Caecilium praetorem. PAVLO POST At quo die? quo, ut ante dixi, fuit insanis- sima contio ab ipsius mercennario tribuno plebis concitata. Hoc significat eo die quo Clodius occisus est contionatum esse mercennarium eius tribunum plebis. Sunt autem con- tionati eo die, ut ex Actis apparet, C. Sallustius et Q. Pom- peius, utrique et inimici Milonis et satis inquieti. Sed videtur mihi Q. Pompeium significare; nam eius seditiosior fuit contio. Dixit C. Causinius Schola Interamnanus, familiarissimus et idem comes Clodi, P. Clodium illo die in Albano mansurum fuisse. Hic fuit Causinius apud quem Clodius mansisse In- teramnae videri volebat qua nocte deprehensus est in Cae- saris domo, cum ibi in operto virgines pro populo Romano sacra facerent. PAVLO POST Scitis, iudices, fuisse qui in hac rogatione .suadenda diceret Milonis manu caedem esse fa- ctam, consilio vero maioris alicuius. Me videlicet latronem et sicarium abiecti homines ac perditi describebant. Q. Pompeius Rufus et C. Sallustius tribuni fuerunt quos significat. Hi enim primi de ea lege ferenda populum hor- tati sunt et dixerunt a manu Milonis occisum esse Clodium et cetera. Atqui ut illi nocturnus adventus vitandus fuit, sic Miloni, cum insidiator esset, si illum ad urbem noctu accessurum sciebat, subsidendum et cetera. Via Appia est prope urbem monumentum Basili qui locus latrociniis fuit perquam infamis, quod ex aliis quoque multis intellegi potest. Comites Graeculi quocumque ibat, etiam cum in castra Etrusca properabat. Saepe obiecit Clodio Cicero socium eum coniurationis Catilinae fuisse; quam rem nunc quoque reticens ostendit. Fuerat enim opinio, ut Catilina ex urbe profugerat in castra Manli centurionis qui tum in Etruria ad Faesulas exercitum ei comparabat, Clodium subsequi eum voluisse et coepisse, tum dein mutato consilio in urbem redisse. Non iam hoc Clodianum crimen timemus, sed tuas, Cn. Pompeite enim appello, et ea voce ut me exaudire possistuas, inquam, suspiciones perhorrescimus. Diximus in argumento orationis huius Cn. Pompeium simulasse timorem, seu plane timuisse Milonem, et ideo ne .domi quidem suae sed in hortis superioribus ante iudicium mansisse, ita ut villam quoque praesidio militum circum- daret. Q. Pompeius Rufus tribunus plebis, qui fuerat familiarissimus omnium P. Clodio et sectam illam sequi se palam profitebatur, dixerat in contione paucis post diebus quam Clodius erat occisus Milo dedit quem in curia cremaretis dabit quem in Capitolio sepeliatis. In eadem contione idem dixerathabuit enim eam a. d. viii Kal. Febr.cum Milo pridie, id est viiii Kal. Febr., venire ad Pompeium in hortos eius voluisset, Pompeium ei per hominem propinquum misisse nuntium ne ad se veniret. Prius etiam quam Pompeius ter consul crearetur, tres tribuni, Q. Pompeius Rufus, C. Sallustius Crispus, T. Munatius Plancus, cum cotidianis contionibus suis magnam invidiam Miloni propter occisum Clodium excitarent, pro- duxerant ad populum Cn. Pompeium et ab eo quaesierant num ad eum delatum esset illius quoque rei indicium, suae vitae insidiari Milonem. Responderat Pompeius Licinium quendam de plebe sacrificulum qui solitus esset familias purgare ad se detulisse servos quosdam Milonis itemque libertos comparatos esse ad caedem suam, nomina quoque servorum edidisse; se ad Milonem misisse utrum in potestate sua haberet; a Milone responsum esse, ex iis servis quos nominasset partim neminem se umquam habuisse, partim manumisisse; dein, cum Licinium apud se haberet, Lucium quendam de plebe ad corrumpendum indicem venisse; qua re cognita in vincla eum publica esse con- iectum. Decreverat enim senatus ut cum interrege et .tribunis plebis Pompeius daret operam ne quid res publica detrimenti caperet. Ob has suspiciones Pompeius in superioribus hortis se continuerat; deinde ex S. C. dilectu per Italiam habito cum redisset, venientem ad se Milonem unum omnium non admiserat. Item cum senatus in porticu Pompeii haberetur ut Pompeius posset interesse, unum eum excuti prius quam in senatum intraret iusserat. Hae sunt suspiciones quas se dicit pertimescere. Quid enim minus illo dignum quam cogere ut vos eum condemnetis in quem animadvertere ipse et more maiorum et suo iure posset? sed praesidio esse et cetera. Idem T. Munatius Plancus, ut saepe diximus, post audita et obsignata testium verba dimissosque interim iudices vocata contione cohortatus erat populum ut clausis tabernis postero die ad iudicium adesset nec pateretur elabi Milonem. Incidebantur iam domi leges quae nos servis nostris addicerent. Significasse iam puto nos fuisse inter leges P. Clodi quas ferre proposuerat eam quoque qua libertini, qui non plus quam in IIII tribubus suffragium ferebant, possent in rusticis quoque tribubus, quae propriae ingenuorum sunt, ferre. Senatus, credo, praetorem eum circum- scripsisset. Ne cum solebat quidem id facere, in privato eodem hoc aliquid profecerat. Significat id tempus quo P. Clodius, cum adhuc quaestor designatus esset, deprensus est, cum intrasset eo ubi sacri- ficium pro populo Romano fiebat. Quod factum notatum .erat S. C., decretumque ut extra ordinem de ea re iudicium fieret. VER. A NOVIS. CLX quo loco inducit loquentem Milonem cum bonarum par- tium hominibus de meritis suis Plebem et infimam multitudinem, quae P. Clodio duce fortunis vestris imminebat, eam, quo tutior esset vestra vita, se fecisse commemorat ut non modo virtute flecteret, sed etiam tribus suis patrimoniis deleniret. Puto iam supra esse dictum Milonem ex familia fuisse Papia, deinde adoptatum esse ab T. Annio, avo suo materno. Tertium patrimonium videtur significare matris; aliud enim quod fuerit non inveni. Peracta utrimque causa singuli quinos accusator et reus senatores, totidem equites et tribunos aerarios reiecerunt, ita ut unus et l sententias tulerint. Senatores condemna- verunt xii, absolverunt vi; equites condemnaverunt xiii, absolverunt iiii; tribuni aerarii condemnaverunt xiii, absolverunt iii. Videbantur non ignorasse iudices inscio Milone initio vulneratum esse Clodium, sed compererant, post quam vulneratus esset, iussu Milonis occisum. Fuerunt qui crederent M. Catonis sententia eum esse absolutum; nam et bene cum re publica actum esse morte P. Clodi non dissimulaverat et studebat in petitione consulatus Miloni et reo adfuerat. Nominaverat quoque eum Cicero praesentem et testatus erat audisse eum a M. Favonio ante diem tertium quam facta caedes erat, Clodium dixisse periturum esse eo triduo Milonem Sed Milonis quoque notam audaciam .removeri a re publica utile visum est. Scire tamen nemo umquam potuit utram sententiam tulisset. Damnatum au- tem opera maxime Appi Claudi pronuntiatum est. Milo postero die factus reus ambitus apud Manlium Torquatum absens damnatus est. Illa quoque lege accusator fuit eius Appius Claudius, et cum ei praemium lege daretur, negavit se eo uti. Subscripserunt ei in ambitus iudicio P. Valerius Leo et Cn. Domitius Cn. f. Post paucos dies quoque Milo apud M. Favonium quaesitorem de sodaliciis damnatus est accusante P. Fulvio Nerato, cui e lege praemium datum est. Deinde apud L. Fabium quaesitorem iterum absens damna- tus est de vi accusavit L. Cornificius et Q. Patulcius. Milo in exsilium Massiliam intra paucissimos dies profectus est. Bona eius propter aeris alieni magnitudinem semuncia venierunt. Post Milonem eadem lege Pompeia primus est accusatus M. Saufeius M. f. qui dux fuerat in expugnanda taberna Bovillis et Clodio occidendo. Accusaverunt eum L. Cassius, L. Fulcinius C. f., C. Valerius; defenderunt M. Cicero, M. Caelius, obtinueruntque ut una sententia absolveretur. Condemnaverunt senatores x, absolverunt viii; condemna- verunt equites Romani viiii, absolverunt viii; sed ex tri- bunis aerariis x absolverunt, vi damnaverunt manifestum- que odium Clodi saluti Saufeio fuit, cum eius vel peior .causa quam Milonis fuisset, quod aperte dux fuerat ex- pugnandae tabernae. Repetitus deinde post paucos dies apud C. Considium quaesitorem est lege Plautia de vi, subscriptione ea quod loca edita occupasset et cum telo fuisset; nam dux fuerat operarum Milonis. Accusaverunt C. Fidius, Cn. Aponius Cn. f., M. Seius Sex. f.; defenderunt M. Cicero, M. Terentius Varro Gibba. Absolu- tus est sententiis plenius quam prius graves habuit xviiii, absolutorias duas et xxx; sed e contrario hoc ac priore iudicio accidit equites enim ac senatores eum absolverunt, tribuni aerarii damnaverunt. Sex. autem Clodius quo auctore corpus Clodi in curiam illatum fuit accusantibus C. Caesennio Philone, M. Alfidio, defendente T. Flacconio, magno consensu damnatus est, sententiis sex et xl; absolutorias quinque omnino habuit, duas senatorum, tres equitum. Multi praeterea et praesentes et cum citati non respon- dissent damnati sunt, ex quibus maxima pars fuit Clodia- norum. Quintus Asconius Pedianus, Pro CornelioQ. ASCONI PEDIANI INCIPIT PRO CORNELIO DE MAIESTATE Hanc orationem dixit L. Cotta L. Torquato coss. post .annum quam superiores. ARGVMENTVM C. Cornelius homo non improbus vita habitus est. Fuerat quaestor Cn. Pompeii, dein tribunus plebis C. Pisone M. Glabrione coss. biennio ante quam haec dicta sunt. In eo magistratu ita se gessit ut iusto pertinacior videretur. Alienatus autem a senatu est ex hac causa. Rettulerat ad senatum ut, quoniam exterarum nationum legatis pecunia magna daretur usura turpiaque et famosa ex eo lucra fierent, ne quis legatis exterarum nationum pecuniam expensam ferret. Cuius relationem repudiavit senatus et decrevit satis cautum videri eo S. C. quod aliquot ante annos L. Domitio C. Caelio coss. factum erat, cum senatus ante pauculos annos ex eodem illo S. C. decrevisset ne quis Cretensibus pecuniam mutuam daret. Cornelius ea re offensus senatui questus est de ea in contione exhauriri provincias usuris; providendum ut haberent legati unde .praesenti die darent; promulgavitque legem qua auctoritatem senatus minuebat, ne quis nisi per populum legibus solvere- tur. Quod antiquo quoque iure erat cautum; itaque in omnibus S. C. quibus aliquem legibus solvi placebat adici erat solitum ut de ea re ad populum ferretur sed paulatim ferri erat desitum resque iam in eam consuetudinem venerat ut postremo ne adiceretur quidem in senatus consultis de rogatione ad populum ferenda; eaque ipsa S. C. per pauculos admodum fiebant. Indigne eam Corneli roga- tionem tulerant potentissimi quique ex senatu quorum gratia magnopere minuebatur; itaque P. Servilius Globulus tri- bunus plebis inventus erat qui C. Cornelio obsisteret. Is, ubi legis ferundae dies venit et praeco subiciente scriba verba legis recitare populo coepit, et scribam subicere et praeconem pronuntiare passus non est. Tum Cornelius ipse codicem recitavit. Quod cum improbe fieri C. Piso consul vehementer quereretur tollique tribuniciam interces- sionem diceret, gravi convicio a populo exceptus est; et cum ille eos qui sibi intentabant manus prendi a lictore iussisset, fracti eius fasces sunt lapidesque etiam ex ultima contione in consulem iacti quo tumultu Cornelius per- turbatus concilium dimisit actutum. Actum deinde eadem de re in senatu est magnis contentionibus. Tum Cornelius ita ferre rursus coepit ne quis in senatu legibus solveretur nisi cc adfuissent, neve quis, cum solutus esset, interce- .deret, cum de ea re ad populum ferretur. Haec sine tumultu res acta est. Nemo enim negare poterat pro senatus auctoritate esse eam legem; sed tamen eam tulit invitis optimatibus, qui per paucos amicis gratificari solebant. Aliam deinde legem Cornelius, etsi nemo repu- gnare ausus est, multis tamen invitis tulit, ut praetores ex edictis suis perpetuis ius dicerent quae res studium aut gratiam ambitiosis praetoribus qui varie ius dicere assue- verant sustulit. Alias quoque complures leges Cornelius promulgavit, quibus plerisque collegae intercesserunt per quas contentiones totius tribunatus eius tempus peractum est. Sequenti deinde anno M. Lepido L. Volcacio coss., quo anno praetor Cicero fuit, reum Cornelium duo fratres Cominii lege Cornelia de maiestate fecerunt. Detulit nomen Publius, subscripsit Gaius. Et cum P. Cassius praetor decimo die, ut mos est, adesse iussisset, eoque die ipse non adfuisset seu avocatus propter publici frumenti curam seu gratificans reo, circumventi sunt ante tribunal eius accusatores a notis operarum ducibus ita ut mors intentaretur, si mox non desisterent. Quam perniciem vix effugerunt interventu consulum qui advocati reo descenderant. Et cum in scalas quasdam Cominii fugissent, clausi in noctem ibi se occulta- verunt, deinde per tecta vicinarum aedium profugerunt ex urbe. Postero die, cum P. Cassius adsedisset et citati accusatores non adessent, exemptum nomen est de reis Corneli; Cominii autem magna infamia flagraverunt vendi- disse silentium magna pecunia. Sequente deinde anno L. Cotta L. Torquato coss., quo haec oratio a Cicerone praetura nuper peracta dicta est, cum .primum apparuisset Manilius qui iudicium per operarum duces turbaverat, deinde quod ex S. C. ambo consules praesidebant ei iudicio, non respondisset atque esset damnatus, recreavit se Cominius, ut infamiam acceptae pecuniae tolleret, ac repetiit Cornelium lege maiestatis. Res acta est magna exspectatione. Paucos autem comites Cor- nelius perterritus Manili exitu in iudicium adhi- buit, ut ne clamor quidem ullus ab advocatis eius oriretur. Dixerunt in eum infesti testimonia principes civitatis qui plurimum in senatu poterant Q. Hortensius, Q. Catulus, Q. Metellus Pius, M. Lucullus, M. Lepidus. Dixerunt autem hoc vidisse se cum Cornelius in tribunatu codicem pro rostris ipse recitaret, quod ante Cornelium nemo fecisse existimaretur. Volebant videri se iudicare eam rem magno- pere ad crimen imminutae maiestatis tribuniciae pertinere; etenim prope tollebatur intercessio, si id tribunis permittere- tur. Non poterat negare id factum esse Cicero, is eo con- fugit ut diceret non ideo quod lectus sit codex a tribuno imminutam esse tribuniciam potestatem. Qua vero arte et scientia orationis ita ut et dignitatem clarissimorum civium contra quos dicebat non violaret, et tamen auctoritate eorum laedi reum non pateretur, quantaque moderatione rem tam difficilem aliis tractaverit lectio ipsa declarabit. Adiumen- tum autem habuit quod, sicut diximus, Cornelius praeter .destrictum propositum animi adversus principum voluntatem cetera vita nihil fecerat quod magnopere improbaretur; praeterea quod et ipse Globulus qui intercesserat aderat Cornelio, etquod ipsum quoque diximusquod Cornelius Pompeii Magni quaestor fuerat, apud duas decurias profuit equitum Romanorum et tribunorum aerariorum et ex tertia quoque parte senatorum apud plerosque exceptis eis qui erant familiares principum civitatis. Res acta est magno conventu, magnaque exspectatione quis eventus iudicii fu- turus esset a summis viris dici testimonia et id quod ei dicerent confiteri reum animadvertebant. Exstat oratio Comini accusatoris quam sumere in manus est ali- quod operae pretium, non solum propter Ciceronis orationes quas pro Cornelio habemus sed etiam propter semet ipsam. Cicero, ut ipse significat, quatriduo Cornelium defendit; quas actiones contulisse eum in duas orationes apparet. Iudicium id exercuit Q. Gallius praetor. In hac causa tres sunt quaestiones prima, cum sit Cor- nelius reus maiestatis legis Corneliae, utrum certae aliquae res sint ea lege comprehensae quibus solis reus maiestatis teneatur, quod patronus defendit; an libera eius interpre- tatio iudici relicta sit, quod accusator proponit. Secunda est an quod Cornelius fecit ne ca maiestatis teneatur. .Tertia an minuendae maiestatis animum habuerit. ENARRATIO VER. A PRIMO CIRCI. CLX Postulatur apud me praetorem primum de pecu- niis repetundis. Prospectat videlicet Cominius quid agatur videt homines faeneos in medium ad temptandum periculum proiectos. Simulacra effigie hominum ex faeno fieri solebant quibus obiectis ad spectaculum praebendum tauri irritarentur. Quid? Metellus summa nobilitate ac virtute, cum bis iurasset, semel privatim, iterum lege, privatim patris, publice legis deiectus est? ratione an vi? at utrimque omnem suspicionem animi tollit et C. Curionis virtus ac dignitas et Q. Metelli spectata adulescentia ad summam laudem omnibus rebus ornata. Hoc exemplum affert hoc loco, quod vult probare de- sistere eum debere ab accusationequamvis neque accusatus sit neque fecerit pactionemnam Metellus et postulaverat Curionem et destiterat. Confugit autem orator ad Metelli nobilitatem et ad C. Curionis industriam ut tegeret id quod illi utilius quam honestius fecerant. Res autem tota se sic .habet in qua quidem illud primum explicandum est, de quo Metello hoc dicit. Fuerunt enim tunc plures Quinti Metelli, ex quibus duo consulares, Pius et Creticus, de quibus apparet eum non dicere, duo autem adulescentes, Nepos et Celer, ex quibus nunc Nepotem significat. Eius enim patrem Q. Metellum Nepotem, Baliarici filium, Mace- donici nepotem qui consul fuit cum T. Didio, Curio is de quo loquitur accusavit isque Metellus moriens petiit ab hoc filio suo Metello ut Curionem accusatorem suum accusaret, et id facturum esse iure iurando adegit. Metellus fecit reum Curionem; cumque interim quendam civem idem Metellus servum suum esse contendens vi arripuisset ac verberibus affecisset, Curio assertorem ei comparavit. Dein cum appareret eum exitum iudicii illius futurum ut liber is iudicaretur quem Metellus verberibus affectum esse negare non poterat, inter Metellum et Curionem facta concordia est pactione ut neque arbitrium de libertate pera- geretur, esset tamen ille in libertate de quo agebatur, neque Metellus perstaret in accusatione Curionis eaque pactio ab utroque servata est. Huc ergo illud pertinet, cum iurasse dixit semel privatim iterum lege, tum scilicet cum in Curionem calumniam iuravit. Cum hoc autem Metello postea Cicero simultates gessit; evasit enim Metellus malus atque improbus civis. Legem, inquit, de libertinorum suffragiis Cornelius C. Manilio dedit. Quid est hoc dedit? Attulit? an rogavit? .an hortatus est? Attulisse ridiculum est, quasi legem aliquam aut ad scribendum difficilem aut ad excogitandum reconditam quae lex paucis his annis non modo scripta sed etiam lata esset. P. Sulpicium in tribunatu hanc eandem legem tulisse iam significavimus. Tulit autem L. Sulla qui postea Felix appellatus est Q. Pompeio consulibus ante xxiii annos quam haec dicta sunt, cum per vim rem p. possedisset et ab initiis bonarum actionum ad perditas progressus esset quod et initium bellorum civilium fuit, et propter quod ipse Sulpicius consulum armis iure oppressus esse visus est. In quo cum multa reprehensa sint, tum imprimis celeritas actionis. Celeritatem actionis significat, quod Manilius, sicut iam ostendimus, post pauculos statim dies quam inierat tribuna- tum legem eandem Compitalibus pertulit. Petivit tamen a me praetor maxima contentione ut causam Manili defenderem. C. Attium Celsum significat, sicut iam ante dictum est. VER. A PRI. DCCCL dicit de eodem Manili tribunatu Nam cum is tr. pl. duas leges in eo magistratu tulisset, unam perniciosam, alteram egregiam quod summae rei p. nocuisset ab illo ipso tr. abiectum est, bonum autem .quod summa resp. manet et in vestri ordina dis fuit. Dictum est iam supra de his legibus, quarum una de libertinorum suffragiis, quae cum S. C. damnata esset, ab ipso quoque Manilio non ultra defensa est altera de bello Mithridatico Cn. Pompeio extra ordinem mandando, ex qua lege tum Magnus Pompeius bellum gerebat. Dicit de disturbato iudicio Maniliano Aliis ille in illum furorem magnis hominibus auctoribus impulsus est qui aliquod institui exem- plum disturbandorum iudiciorum reip. perniciosis- simum, temporibus suis accommodatissimum, meis alienissimum rationibus cupiverunt. L. Catilinam et Cn. Pisonem videtur significare. Fuit autem Catilina patricius et eodem illo tempore erat reus repetundarum, cum provinciam Africam obtinuisset et consulatus candidatum se ostendisset. Accusator erat eius P. Clodius, adulescens ipse quoque perditus, qui postea cum Cicerone inimicitias gessit. Cn. quoque Piso, adu- lescens potens et turbulentus, familiaris erat Catilinae omni- umque consiliorum eius particeps et turbarum auctor. VER. CIR. X Possum dicere hominem summa prudentia spectatum, C. Cottam, de suis legibus abrogandis ipsum ad senatum rettulisse. Hic est Cotta de quo iam saepe diximus, magnus orator habitus et compar in ea gloria P. Sulpicio et C. Caesari Videntur autem in rebus parvis fuisse leges illae, .quas cum tulisset, rettulit de eis abrogandis ad senatum. Nam neque apud Sallustium neque apud Livium neque apud Fenestellam ullius alterius latae ab eo legis est mentio praeter eam quam in consulatu tulit invita nobilitate magno populi studio, ut eis qui tr. pl. fuissent alios quoque magi- stratus capere liceret; quod lex a dictatore L. Sulla paucis ante annis lata prohibebat neque eam Cottae legem abroga- tam esse significat. SEQVITVR Possum etiam eiusdem Cottae legem de iudiciis privatis anno post quam lata sit a fratre eius abro- gatam. M. Cottam significat. Fuerunt autem fratres tres duo hi, C., M., tertius L. Cotta qui lege sua iudicia inter tres ordines communicavit senatum, equites, tribunos aerarios; adeptique sunt omnes consulatum. STATIM Legem Liciniam et Muciam de civibus redigen- dis video constare inter omnis, quamquam duo consules omnium quos vidimus sapientissimi tulissent, non modo inutilem sed perniciosam rei publicae fuisse. L. Licinium Crassum oratorem et Q. Mucium Scaevolam pont. max. eundemque et oratorem et iuris consultum signi- ficat. Hi enim legem eam de qua loquitur de redigendis .in suas civitates sociis in consulatu tulerunt. Nam cum summa cupiditate civitatis Romanae Italici populi tenerentur et ob id magna pars eorum pro civibus Romanis se gereret, necessaria lex visa est ut in suae quisque civitatis ius redi- geretur. Verum ea lege ita alienati animi sunt principum Italicorum populorum ut ea vel maxima causa belli Italici quod post triennium exortum est fuerit. Quattuor omnino genera sunt, iudices, in quibus per senatum more maiorum statuatur aliquid de legibus. Vnum est eius modi placere legem abro- gari ut Q. Caecilio M. Iunio coss. quae leges rem militarem impedirent, ut abrogarentur. Q. Caecilius Metellus Numidicus, M. Iunius Silanus, de quibus facit mentionem, consules fuerunt bello Cimbrico quod diu prave simul et infeliciter administratum est; atque ipse quoque hic Iunius male rem adversus Cimbros gessit ac plures leges quae per eos annos quibus hec significabantur populo latae erant, quibus militiae stipendia minuebantur, abrogavit. Alterum, quae lex lata esse dicatur, ea non videri populum teneri ut L. Marcio Sex. Iulio coss. de legibus Liviis. Puto vos reminisci has esse leges Livias quas illis consuli- bus M. Livius Drusus tribunus plebis tulerit. Qui cum .senatus partes tuendas suscepisset et leges pro optimatibus tulisset, postea eo licentiae est progressus ut nullum in his morem servaret. Itaque Philippus cos. qui ei inimicus erat obtinuit a senatu ut leges eius omnes uno S. C. tollerentur. Decretum est enim contra auspicia esse latas neque eis teneri populum. Tertium est de legum derogationibus quo de genere persaepe S. C. fiunt, ut nuper de ipsa lege Calpurnia cui derogaretur. Lex haec Calpurnia de ambitu erat. Tulerat eam ante biennium C. Calpurnius Piso cos., in qua praeter alias poenas pecuniaria quoque poena erat adiecta. P. Africanus ille superior, ut dicitur, non solum a sapientissimis hominibus qui tum erant verum etiam a se ipso saepe accusatus est quod, cum con- sul esset cum Ti. Longo, passus esset tum primum a populari consessu senatoria subsellia separari. Hoc factum est secundo consulatu Scipionis post septi- mum annum quam Carthaginensibus bello secundo data est pax. Factum id esse autem Antias tradidit ludis Romanis quos fecerunt aediles curules C. Atilius Serranus, L. Scribonius Libo, et id eos fecisse iussu censorum Sex. Aeli Paeti, C. Corneli Cethegi. Et videtur in hac quidem oratione hunc auctorem secutus Cicero dixisse passum esse Scipionem secerni a cetero consessu spectacula senatorum. In ea autem quam post aliquot annos habuit de haruspicum responso, non passum esse Scipionem, sed ipsum auctorem .fuisse dandi eum locum senatoribus videtur significare. Verba eius haec sunt Nam quid ego de illis ludis loquar quos in Palatio nostri maiores ante templum Matris Magnae fieri celebrarique voluerunt? quibus primum ludis ante populi consessum senatui locum P. Africanus II cos. ille maior dedit et collega eius Sempronio Longo hoc tributum esse senatui scribit, sed sine mentione Megalesiumaediles enim eos ludos facere soliti erantvotivis ludis factum tradit quos Scipio et Longus coss. fecerint. Non praeterire autem vos volo esse oratoriae calliditatis ius ut, cum opus est, eisdem rebus ab utraque parte vel a contrariis utantur. Nam cum secundum Ciceronis opinionem auctore Scipione consule aediles secretum ante omnis locum spectandi senatoribus dederint, de eodem illo facto Scipionis in hac quidem ora- tione, quia causa popularis erat premebaturque senatus auctoritate atque ob id dignitatem eius ordinis quam posset maxime elevari causae expediebat, paenituisse ait Scipionem quod passus esset id fieri; in ea vero de haruspicum responso, quia in senatu habebatur cuius auribus erat blandiendum, et magnopere illum laudat et non auctorem fuisse dandi nam id erat leviussed ipsum etiam dedisse dicit. CIRCA MEDIVM Quo loco enumerat, cum lex feratur, quot loca inter- cessionis sint, ante quam qui legem fert populum iubeat discedere. Est utique ius vetandi, cum ea feratur, quam diu ferundi transferuntur; id est .lex, dum privati dicunt, dum dum sitella defertur, dum aequantur sortes, dum sortitio fit, et si qua sunt alia huius generis. Alia populus confusus ut semper alias, ita et in contione. Id peractis, cum id solum superest ut populus sententiam ferat, iubet eum is qui fert legem discedere quod verbum non hoc significat quod in communi consuetudine est, eant de eo loco ubi lex feratur, sed in suam quisque tribum discedat in qua est suffragium laturus. PAVLO POST Vnum tamen quod hoc ipso tr. pl. factum est praetermittendum non videtur. Neque enim maius est legere codicem, cum intercedatur, quam sitel- lam ipsum coram ipso intercessore deferre, nec gravius incipere ferre quam perferre, nec vehemen- tius ostendere se laturum invito collega quam ipsi collegae magistratum abrogare, nec criminosius tribus ad legem accipiendam quam ad collegam reddendum privatum intro vocare quae vir fortis, huius collega, A. Gabinius in re optima fecit om- nia; neque, cum salutem populo Romano atque omnibus gentibus finem diuturnae turpitudinis et servitutis afferret, passus est plus unius collegae sui quam universae civitatis vocem valere et voluntatem. Manifestum est de ea lege Gabini Ciceronem nunc dicere qua Cn. Pompeio bellum adversus piratas datum est. L. autem Trebellius est tribunus plebis quem non nominat .quo perseverante intercederenam senatui promiserat moriturum se ante quam illa lex perferreturintro vocare tribus Gabinius coepit ut Trebellio magistratum abrogaret, sicut quondam Ti. Gracchus tribunus M. Octavio collegae suo magistratum abrogavit. Et aliquam diu Trebellius ea re non perterritus aderat perstabatque in intercessione, quod id minari magis quam perseveraturum esse Gabinium arbitra- batur; sed post quam x et vii tribus rogationem acceperunt, ut una minus esset, et modo una supererat ut populi iussum conficeret, remisit intercessionem Trebellius atque ita legem Gabinius de piratis persequendis pertulit. At enim de corrigenda lege rettulerunt. Diximus iam in principio Cornelium primo legem pro- mulgasse ne quis per senatum lege solveretur, tum tulisse ut tum denique de ea re S. C. fieret, cum adessent in senatu non minus cc. Haec est illa quam appellat correctio. Idem, nisi haec ipsa lex quam C. Cornelius tulit obstitisset, decrevissent id quod palam iam isti defensores iudiciorum propugnaverunt, senatui non placere id iudicium de Sullae bonis fieri. Quam ego causam longe aliter praetor in contione de- fendi, cum id dicerem quod idem iudices postea statuerunt, iudicium aequiore tempore fieri opor- tere. Quia defuerat superioribus temporibus in aerario pecunia publica, multa et saepe eius rei remedia erant quaesita; in quibus hoc quoque ut pecuniae publicae quae residuae apud quemque essent exigerentur. Id autem maxime pertinebat ad Cornelium Faustum dictatoris filium, quia Sulla per .multos annos quibus exercitibus praefuerat et rem publicam tenuerat sumpserat pecunias ex vectigalibus et ex aerario populi Romani; eaque res saepe erat agitata, saepe omissa partim propter gratiam Sullanarum partium, partim quod iniquum videbatur post tot annos ut quam quis pecuniam acceperat resque red- deret rationem. STATIM Antea vero quam multarum rerum iudicia sub- lata sint, et quia scitis praetereo et ne quem in iudicium oratio mea revocare videatur. Bello Italico quod fuit adulescentibus illis qui tum in re publica vigebant, cum multi Varia lege inique damnarentur, quasi id bellum illis auctoribus conflatum esset, crebraeque defectiones Italicorum nuntiarentur, nanctus iustitii occa- sionem senatus decrevit ne iudicia, dum tumultus Italicus esset, exercerentur quod decretum eorum in contionibus populi saepe agitatum erat. Supererat autem ex eis qui illa iudicia metuerant vigens tum maxime C. Curio, pater Curionis adulescentis eius qui bello civili Caesaris fuit partium. PAVLO POST Non Cn. Dolabella C. Volcacium, honestissimum virum, communi et cotidiano iure privasset. Duo fuerunt eo tempore Cn. Dolabellae, quorum alterum C. Caesar accusavit, alterum M. Scaurus. Non denique homo illorum et vita et prudentia .longe dissimilis, sed tamen nimis in gratificando iure liber, L. Sisenna, bonorum Cn. Corneli pos- sessionem ex edicto suo P. Scipioni, adulescenti summa nobilitate, eximia virtute praedito, non dedisset. Hoc solum hic adnotandum est hunc esse L. Sisennam qui res Romanas scripsit. Qua re cum haec populus Romanus videret et cum a tribunis plebis doceretur, nisi poena acces- sisset in divisores, exstingui ambitum nullo modo posse, legem hanc Corneli flagitabat, illam quae ex S. C. ferebatur repudiabat, idque iure, ut docti su- mus duorum consulum designatorum calamitate et eadem de re paulo post Vt spectaculum illud re et tempore salubre ac necessarium, genere et exemplo miserum ac fune- stum videremus. P. Sullam et P. Autronium significat, quorum alterum L. Cotta, alterum L. Torquatus, qui cum haec Cicero dicebat coss. erant, ambitus damnarant et in eorum locum creati erant. Quid ego nunc tibi argumentis respondeam posse fieri ut alius aliquis Cornelius sit qui habeat Phile- rotem servum; volgare nomen esse Philerotis, .Cornelios vero ita multos ut iam etiam collegium constitutum sit? Frequenter tum etiam coetus factiosorum hominum sine publica auctoritate malo publico fiebant propter quod postea collegia et S. C. et pluribus legibus sunt sublata praeter pauca atque certa quae utilitas civitatis desiderasset, sicut fabrorum fictorumque. At enim extremi ac difficillimi temporis vocem illam, C. Corneli, consulem mittere coegisti qui rem p. salvam esse vellent, ut ad legem accipien- dam adessent. C. Piso qui consul eodem anno fuit quo Cornelius tri- bunus plebis erat, cum legem de ambitu ex S. C. graviorem quam fuerat antea ferret et propter multitudinem divisorum qui per vim adversabantur e foro eiectus esset, edixerat id quod Cicero significat, et maiore manu stipatus ad legem perferendam descenderat. Plebem ex Maniliana offensione victam et domitam esse dicit Aiunt vestros animos propter illius tribuni plebis temeritatem posse adduci ut omnino nomine illius potestatis abalienentur; qui restituerunt eam potestatem, alterum nihil unum posse contra multos, alterum longe abesse? Manifestum puto esse vobis M. Crassum et Cn. Pom- peium significari, e quibus Crassus iudex tum sedebat in Cornelium, Pompeius in Asia bellum Mithridaticum gerebat. Tanta igitur in illis virtus fuit ut anno xvi post reges exactos propter nimiam dominationem po- tentium secederent, leges sacratas ipsi sibi resti- tuerent, duo tribunos crearent, montem illum .trans Anienem qui hodie Mons Sacer nominatur, in quo armati consederant, aeternae memoriae causa consecrarent. Itaque auspicato postero anno tr. pl. comitiis curiatis creati sunt. Inducor magis librariorum hoc loco esse mendam quam ut Ciceronem parum proprio verbo usum esse credam. Illo enim tempore de quo loquitur, quod fuit post xvi annos quam reges exacti sunt, plebs sibi leges sacratas non resti- tuitnumquam enim tribunos plebis habueratsed tum primum eas constituit. Numerum quidem annorum post reges exactos cum id factum est diligenter posuit, isque fuit A. Verginio Tricosto L. Veturio Cicurino coss. Ceterum quidam non duo tr. pl., ut Cicero dicit, sed quinque tradunt creatos tum esse singulos ex singulis classibus. Sunt tamen qui eundem illum duorum numerum quem Cicero ponant inter quos Tuditanus et Pomponius Atticus, Livius quoque noster. Idem hic et Tuditanus adiciunt tres praeterea ab illis duobus qui collegae essent lege creatos esse. Nomina duorum qui primi creati sunt haec traduntur L. Sicinius L. f. Velutus, L. Albinius C. f. Paterculus. Reliqua pars huius loci quae pertinet ad secundam con- stitutionem tribunorum et decemvirorum finitum imperium et breviter et aperte ab ipso dicitur. Nomina sola non adicit quis ille ex decemviris fuerit qui contra libertatem vindicias dederit, et quis ille pater contra cuius filiam id decrevit; scilicet quod notissimum est decemvirum illum Appium Claudium fuisse, patrem autem virginis L. Vergi- nium. Vnum hoc tantum modo explicandum, quo loco primum de secunda secessione plebis, dehinc concordia facta, sic dicit Tum interposita fide per tris legatos amplissimos .viros Romam armati revertuntur. In Aventino consederunt; inde armati in Capitolium venerunt; decem tr. pl. per pontificem, quod magistratus nullus erat, creaverunt. Legati tres quorum nomina non ponit hi fuerunt Sp. Tarpeius, C. Iulius, P. Sulpicius, omnes consulares; pontifex max. fuit M. Papirius. Etiam haec recentiora praetereo Porciam prin- cipium iustissimae libertatis; Cassiam qua lege suffragiorum ius potestasque convaluit; alteram Cassiam quae populi iudicia firmavit. Quae sit illa lex Cassia qua suffragiorum potestas con- valuit manifestum est; nam ipse quoque paulo ante dixit legem Cassium tulisse ut populus per tabellam suffragium ferret. Altera Cassia lex quae populi iudicia firmavit quae sit potest quaeri. Est autem haec L. Cassius L. f. Lon- ginus tribunus plebis C. Mario C. Flavio coss. plures leges ad minuendam nobilitatis potentiam tulit, in quibus hanc etiam ut quem populus damnasset cuive imperium abrogasset in senatu ne esset. Tulerat autem eam maxime propter simultates cum Q. Servilio qui ante biennium consul fuerat et cui populus, quia male adversus Cimbros rem gesserat, imperium abrogavit. Dicit de nobilibus Qui non modo cum Sulla verum etiam illo mortuo semper hoc per se summis opibus retinendum puta- verunt, inimicissimi C. Cottae fuerunt, quod is consul paulum tribunis plebis non potestatis sed dignitatis addidit. Hic Cotta, ut puto vos reminisci, legem tulit ut tribunis plebis liceret postea alios magistratus capere quod lege .Sullae eis erat ademptum. Quam diu quidem hoc animo erga vos illa plebs erit quo se ostendit esse, cum legem Aureliam, cum Rosciam non modo accepit sed etiam efflagitavit. Aurelia lege communicata esse iudicia inter senatores et equestrem ordinem et tribunos aerarios quam L. Roscius Otho biennio ante confirmavit, in theatro ut equitibus Ro- manis xiiii ordines spectandi gratia darentur. Memoria teneo, cum primum senatores cum equi- tibus Romanis lege Plotia iudicarent, hominem dis ac nobilitati perinvisum Cn. Pompeium causam lege Varia de maiestate dixisse. M. Plautius Silvanus tribunus plebis Cn. Pompeio Stra- bone L. Porcio Catone coss., secundo anno belli Italici cum equester ordo in iudiciis dominaretur, legem tulit adiuvanti- bus nobilibus; quae lex vim eam habuit quam Cicero signi- ficat nam ex ea lege tribus singulae ex suo numero quinos denos suffragio creabant qui eo anno iudicarent. Ex eo factum est ut senatores quoque in eo numero essent, et quidam etiam ex ipsa plebe. PRO CORNELIO Num in eo qui sint hi testes haesitatis? Ego vobis edam. Duo reliqui sunt de consularibus, inimici tribuniciae potestatis. Pauci praeterea adsentatores eorum atque adseculae subsequuntur. M. Lucullum et M. Lepidum significat. Quinque enim consulares, ut iam diximus, in Cornelium testimonium dixe- runt Q. Catulus, Q. Hortensius, Q. Metellus Pius pont. max., quos hac secunda oratione tractat, et duo qui nondum .dixerant quos nunc significat Lucullus et Lepidus. Quid? avunculus tuus clarissimus vir, clarissimo patre avo maioribus, credo, silentio, favente nobili- tate, nullo intercessore comparato populo Romano dedit et potentissimorum hominum conlegiis eripuit cooptandorum sacerdotum potestatem. Hoc egere enarratione, quia hoc loco nomen non ponit quis fecerit, ei demum videri potest qui oblitus sit minus ante xx versus haec de eo ipso Ciceronem dixisse Sed si familiariter ex Q. Catulo sapientissimo viro atque humanissimo velim quaerere utrius tandem tibi tribunatus minus probari potest, C. Corneli, annon dicam P. Sulpici, non L. Saturnini, non Gai Gracchi, non Tiberi, neminem quem isti seditiosum existimant nominabo, sed avunculi tui, Q. Catule, clarissimi patriaeque amantissimi viri? quid mihi tandem responsurum putatis? SEQVITVR Quid? idem Domitius M. Silanum, consularem hominem, quem ad modum tr. pl. vexavit? M. Silanus quinquennio ante consul fuerat quam Domitius tr. pl. esset, atque ipse quoque adversus Cimbros rem male gesserat quam ob causam Domitius eum apud populum accusavit. Criminabatur rem cum Cimbris iniussu populi gessisse, idque principium fuisse calamitatum quas eo bello populus accepisset; ac de eo tabellam quoque edidit. Sed plenissime Silanus absolutus est; nam duae solae tribus eum, Sergia et Quirina, damnaverunt. Haec est controversia eius modi ut mihi probe- .tur tr. pl. Cn. Domitius, Catulo M. Terpolius. Contemptissimum nomen electum esse ex eis qui tr. pl. fuerant post infractam tribuniciam potestatem a Sulla, ante restitutam a Cn. Pompeio apparet. Fuit autem is tr. pl. ante xii annos D. Bruto et Mam. Lepido coss.; Cn. Do- mitius tribunus fuerat ante ii de xl annos C. Mario ii C. Fimbria coss. Magno numero sententiarum Cornelius absolutus est. Quintus Asconius Pedianus, In Toga Candida . IN SENATV IN TOGA CANDIDA CONTRA C. ANTONIVM ET L. CATILINAM COMPETITORES Haec oratio dicta est L. Caesare C. Figulo coss. post .annum quam pro Cornelio dixerat. ARGVMENTVM Sex competitores in consulatus petitione Cicero habuit, duos patricios, P. Sulpicium Galbam, L. Sergium Catilinam; quattuor plebeios ex quibus duos nobiles, C. Antonium, M. Antoni oratoris filium, L. Cassium Longinum, duos qui tantum non primi ex familiis suis magistratum adepti erant, Q. Cornificium et C. Licinium Sacerdotem. Solus Cicero ex competitoribus equestri erat loco natus; atque in peti- tione patrem amisit. Ceteri eius competitores modeste se gessere, visique sunt Q. Cornificius et Galba sobrii ac sancti viri, Sacerdos nulla improbitate notus; Cassius quamvis stolidus tum magis quam improbus videretur, post paucos menses in coniuratione Catilinae esse eum apparuit ac cruentissimarum sententiarum fuisse auctorem. Itaque hi quattuor prope iacebant. Catilina autem et Antonius, quamquam omnium maxime infamis eorum vita esset, .tamen multum poterant. Coierant enim ambo ut Ciceronem consulatu deicerent, adiutoribus usi firmissimis M. Crasso et C. Caesare. Itaque haec oratio contra solos Catilinam et Antonium est. Causa orationis huius modi in senatu habendae Ciceroni fuit quod, cum in dies licentia ambitus augeretur propter praecipuam Catilinae et Antoni audaciam, censuerat senatus ut lex ambitus aucta etiam cum poena ferretur; eique rei Q. Mucius Orestinus tr. pl. intercesserat. Tum Cicero graviter senatu intercessionem ferente surrexit atque in coitionem Catilinae et Antoni invectus est ante dies comitiorum paucos. ENARRATIO Dico, P. C., superiore nocte cuiusdam hominis nobilis et valde in hoc largitionis quaestu noti et cogniti domum Catilinam et Antonium cum se- questribus suis convenisse. Aut C. Caesaris aut M. Crassi domum significat. Ei enim acerrimi ac potentissimi fuerunt Ciceronis refraga- tores cum petiit consulatum, quod eius in dies civilem crescere dignitatem animadvertebant et hoc ipse Cicero in expositione consiliorum suorum significat; eius quoque coniurationis quae Cotta et Torquato coss. ante annum quam haec dicerentur facta est a Catilina et Pisone arguit M. Crassum auctorem fuisse. Quem enim aut amicum habere potest is qui tot civis trucidavit, aut clientem qui in sua civitate cum peregrino negavit se iudicio aequo certare posse? Dicitur Catilina, cum in Sullanis partibus fuisset, crude- .liter fecisse. Nominatim etiam postea Cicero dicit quos occiderit, Q. Caecilium, M. Volumnium, L. Tanusium. M. etiam Mari Gratidiani summe popularis hominis, qui ob id bis praetor fuit, caput abscisum per urbem sua manu Catilina tulerat quod crimen saepius ei tota oratione obicit. Fuerat vero hic Gratidianus arta necessitudine Ciceroni coniunctus. Clientem autem negavit habere posse C. Antonium nam is multos in Achaia spoliaverat nactus de exercitu Sullano equitum turmas. Deinde Graeci qui spoliati erant edu- xerunt Antonium in ius ad M. Lucullum praetorem qui ius inter peregrinos dicebat. Egit pro Graecis C. Caesar etiam tum adulescentulus, de quo paulo ante mentionem fecimus; et cum Lucullus id quod Graeci postulabant decrevisset, appellavit tribunos Antonius iuravitque se ideo eiurare quod aequo iure uti non posset. Hunc Antonium Gellius et Lentulus censores sexennio quo haec dicerentur senatu moverunt titulosque subscripserunt, quod socios diripuerit, quod iudicium recusarit, quod propter aeris alieni magni- tudinem praedia manciparit bonaque sua in potestate non habeat. Nec senatum respexit cum gravissimis vestris decretis absens notatus est. Catilina ex praetura Africam provinciam obtinuit quam cum graviter vexasset, legati Afri in senatu iam tum absente illo questi sunt, multaeque graves sententiae in .senatu de eo dictae sunt. In iudiciis quanta vis esset didicit cum est absolutus si aut illud iudicium aut illa absolutio nominanda est. Ante annum quam haec dicerentur Catilina, cum redisset ex Africa Torquato et Cotta coss., accusatus est repe- tundarum a P. Clodio adulescente, qui postea inimicus Ciceronis fuit. Defensus est Catilina, ut Fenestella tradit, a M. Cicerone. Quod ego ut addubitem haec ipsa Ciceronis oratio facit, maxime quod is nullam mentionem rei habet, cum potuerit invidiam facere competitori tam turpiter adversus se coeunti praesertim cum alterum competitorem suum Antonium in eadem hac oratione sua admoneat suo beneficio eum ex ultimo loco praeturae candidatum ad tertium pervenisse. Nescis me praetorem primum esse factum, te concessione competitorum et collatione centuria- rum et meo maxime beneficio ex postremo in tertium locum esse subiectum? Qui igitur Antonio suffragationem suam imputandam putat, is si defendisset Catilinam, caput eius protectum a se nonne imputaret? Quod ita esse manifestum est ex eo quod statim dicit. Q. enim Mucius tr. pl. intercedebat ne lex ambitus ferretur; quod facere pro Catilina videbatur. Hunc Mucium in hac oratione Cicero appellans sic ait Te tamen, Q. Muci, tam male de populo Romano existimare moleste fero qui hesterno die me esse dignum consulatu negabas. Quid? p. R. minus diligenter sibi constitueret defensorem quam tu .tibi? Cum tecum furti L. Calenus ageret, me potis- simum fortunarum tuarum patronum esse voluisti. Cuius tute consilium in tua turpissima causa dele- gisti, hunc honestissimarum rerum defensorem p. R. auctore te repudiare potest? Nisi forte hoc dicturus es, quo tempore cum L. Caleno furti depectus sis, eo tempore in me tibi parum esse auxili vidisse. Vere cum egerit Muci causam Cicero sicut Catilinae egisse eum videri vult Fenestella, cur iam, quamvis male existimet de causa Muci, tamen ei exprobret patrocinium suum, non idem in Catilina faciat, si modo pro eo dixit? et cur ipsum illud iudicium saepius in infamiam vocat? quod parcius videtur fuisse facturus, si in eo iudicio fuisset patronus. Atque ut alia omittam, hoc certe vix videtur dicturus fuisse, si illo patrono Catilina repetundarum absolutus esset Stupris se omnibus ac flagitiis contaminavit; caede nefaria cruentavit; diripuit socios; leges quaestiones iudicia violavitet postea Quid ego ut violaveris provinciam praedicem? Nam ut te illic gesseris non audeo dicere, quo- niam absolutus es. Mentitos esse equites Roma- nos, falsas fuisse tabellas honestissimae civitatis existimo, mentitum Q. Metellum Pium, mentitam Africam vidisse puto nescio quid illos iudices qui te innocentem iudicarunt. O miser qui non sentias illo iudicio te non absolutum verum ad .aliquod severius iudicium ac maius supplicium re- servatum! Verine ergo simile est haec eum Catilinae obicere, si illo defendente absolutus esset? Praeterea movet me quod, cum sint commentarii Ciceronis causarum, eius tamen defensionis nullum est commentarium aut principium. Ita quidem iudicio absolutus est Catilina ut Clodius infamis fuerit praevaricatus esse nam et reiectio iudicum ad arbitrium rei videbatur esse facta. Populum vero cum inspectante populo collum secuit hominis maxime popularis quanti faceret ostendit. Diximus et paulo ante Mari caput Catilinam per urbem tulisse. Me qua amentia inductus sit ut contemneret con- stituere non possum. Vtrum aequo animo laturum putavit? At in suo familiarissimo viderat me ne aliorum quidem iniurias mediocriter posse ferre. Manifestum est C. Verrem significari. Alter pecore omni vendito et saltibus prope addictis pastores retinet, ex quibus ait se cum velit subito fugitivorum bellum excitaturum. C. Antonium significat. Alter induxit eum quem potuit ut repente gladia- tores populo non debitos polliceretur; eos ipse consularis candidatus perspexit et legit et emit; id praesente populo Romano factum est. Q. Gallium, quem postea reum ambitus defendit, signifi- care videtur. Hic enim cum esset praeturae candidatus, quod in aedilitate quam ante annum gesserat bestias non .habuerat, dedit gladiatorium munus sub titulo patri se id dare. Quam ob rem augete etiam mercedem, si voltis, Q. Muci ut perseveret legem impedire, ut coepit senatus consultum; sed ego ea lege contentus sum qua duos consules designatos uno tempore damnari vidimus. Legem Calpurniam significat quam C. Calpurnius Piso ante triennium de ambitu tulerat. Quod dicit autem da- mnatos esse designatos consules, P. Sullam et P. Autronium, de quibus iam diximus, vult intellegi. Cognomen autem Q. Mucio tribuno quem nominat fuit Orestinus. Atque ut istum omittam in exercitu Sullano praedonem, in introitu gladiatorem, in victoria quadrigarium. De Antonio dici manifestum est. Dicit eum in exercitu Sullae praedonem propter equitum turmas quibus Achaiam ab eo vexatam esse significavimus; in introitu gladiatorem pertinet ad invidiam proscriptionis quae tum facta est; in victoria quadrigarium, quod, cum Sulla post victoriam circenses faceret ita ut honesti homines quadrigas agitarent, fuit inter eos C. Antonius. Te vero, Catilina, consulatum sperare aut cogi- tare non prodigium atque portentum est? A quibus enim petis? A principibus civitatis? qui tibi, cum L. Volcacio cos. in consilio fuissent, ne petendi quidem potestatem esse voluerunt. Paulo ante diximus Catilinam, cum de provincia Africa decederet petiturus consulatum et legati Afri questi de eo in senatu graviter essent, supervenisse. Professus deinde est Catilina petere se consulatum. L. Volcacius Tullus consul .consilium publicum habuit an rationem Catilinae habere deberet, si peteret consulatum nam quaerebatur repetun- darum. Catilina ob eam causam destitit a petitione. A senatoribus? qui te auctoritate sua spoliatum ornamentis omnibus vinctum paene Africanis oratoribus tradiderunt? Diximus modo de hoc. Nam iudicium quoque secutum est repetundarum, quo ipse per infamiam liberatus est Cati- lina, sed ita ut senatorum urna damnaret, equitum et tribunorum absolveret. Ab equestri ordine? quem trucidasti? Equester ordo pro Cinnanis partibus contra Sullam steterat, multique pecunias abstulerant ex quo saccularii erant appellati, atque ob eius rei invidiam post Sullanam victoriam erant interfecti. A plebe? cui spectaculum eius modi tua crudeli- tas praebuit, ut te nemo sine gemitu ac recorda- tione luctus aspicere possit? Eiusdem illius Mari Gratidiani quod caput gestarit obicit. Quo loco dicit Catilinam caput M. Mari gestasse Quod caput etiam tum plenum animae et spiritus ad Sullam usque ab Ianiculo ad aedem Apollinis manibus ipse suis detulit. Omnia sunt manifesta. Ne tamen erretis, quod his temporibus aedes Apollinis in Palatio fuit nobilissima, admonendi estis non hanc a Cicerone significari, utpote quam post mortem etiam Ciceronis multis annis Imp. Caesar, quem nunc Divum Augustum dicimus, post Actia- .cam victoriam fecerit sed illam demonstrari quae est extra portam Carmentalem inter forum holitorium et circum Flaminium. Ea enim sola tum quidem Romae Apollinis aedes. Loquitur cum Catilina Quid tu potes in defensione tua dicere quod illi non dixerint? at illi multa dixerunt quae tibi dicere non licebit et paulo post Denique illi negare potuerunt et negaverunt tu tibi ne infitiandi quidem impudentiae locum reli- quisti. Qua re praeclara dicentur iudicia tulisse si, qui infitiantem Luscium condemnarunt, Catili- nam absolverint confitentem. Hic quem nominat L. Luscius, notus centurio Sullanus divesque e victoria factusnam amplius centies possederat damnatus erat non multo ante quam Cicero dixit. Obiectae sunt ei tres caedes proscriptorum. Circa eosdem dies L. quoque Bellienus damnatus est quem Cicero ait avunculum esse Catilinae. Hic autem Lucretium Ofellam consulatum contra voluntatem Sullae ad turbandum statum civitatis petentem occiderat iussu Sullae tunc dictatoris. His ergo negat ignotum esse, cum et imperitos se homines esse et, si quem etiam interfecissent, imperatori ac dictatori paruisse dicerent, ac negare quoque possent Catilinam vero infitiari non posse. Huius autem criminis periculum quod obicit Cicero paucos post menses Catilina subiit. Post effecta enim comitia consularia et Catilinae repulsam fecit eum reum inter sicarios L. Lucceius paratus eruditusque, qui postea consulatum quoque petiit. Hanc tu habes dignitatem qua fretus me con- .temnis et despicis, an eam quam reliqua in vita es consecutus? cum ita vixisti ut non esset locus tam sanctus quo non adventus tuus, etiam cum culpa nulla subesset, crimen afferret. Fabia virgo Vestalis causam incesti dixerat, cum ei Catilina obiceretur, eratque absoluta. Haec Fabia quia soror erat Terentiae Ciceronis, ideo sic dixit etiam si culpa nulla subesset. Ita et suis pepercit et nihilo levius inimico summi opprobrii turpitudinem obiecit. Cum deprehendebare in adulteriis, cum depre- hendebas adulteros ipse, cum ex eodem stupro tibi et uxorem et filiam invenisti. Dicitur Catilina adulterium commisisse cum ea quae ei postea socrus fuit, et ex eo natam stupro duxisse uxorem, cum filia eius esset. Hoc Lucceius quoque Catilinae obicit in orationibus quas in eum scripsit. Nomina harum mulie- rum nondum inveni. Quid ego ut violaveris provinciam praedicem, cuncto populo Romano clamante ac resistente? nam ut te illic gesseris non audeo dicere, quoniam absolutus es. Dictum est iam saepius Catilinam ex praetura Africam obtinuisse et accusante eum repetundarum P. Clodio absolutum esse. Praetereo nefarium illum conatum tuum et paene acerbum et luctuosum rei publicae diem, cum Cn. Pisone socio, ne quem alium nominem, caedem optimatum facere voluisti. Quos non nominet intellegitis. Fuit enim opinio Cati- linam et Cn. Pisonem, adulescentem perditum, coniurasse ad caedem senatus faciendam ante annum quam haec dicta sunt, Cotta et Torquato coss., eamque caedem .ideo non esse factam quod prius quam parati essent coniuratis signum dedisset Catilina. Piso autem, cum haec dicerentur, perierat, in Hispaniam missus a senatu per honorem legationis ut auus suus ablegaretur. Ibi quidem dum iniurias provincialibus facit, occisus erat, ut quidam credebant, a Cn. Pompeii clientibus Pompeio non invito. An oblitus es te ex me, cum praeturam petere- mus, petisse ut tibi primum locum concederem? Quod cum saepius ageres et impudentius a me contenderes, meministi me tibi respondere impu- denter te facere qui id a me peteres quod a te Boculus numquam impetrasset? Diximus iam supra Sullae ludis quos hic propter victo- riam fecerit quadrigas C. Antonium et alios quosdam nobiles homines agitasse. Praeterea Antonius redemptas habebat ab aerario vectigales quadrigas, quam redemptionem senatori habere licet per legem. Fuit autem notissimus in circo quadrigarum agitator Boculus. Dicit de malis civibus Qui postea quam illo quo conati erant Hispani- ensi pugiunculo nervos incidere civium Romano- rum non potuerunt, duas uno tempore conantur in rem publicam sicas destringere. Hispaniensem pugiunculum Cn. Pisonem appellat, quem in Hispania occisum esse dixi. Duas sicas Catilinam et Antonium appellari manifestum est. Hunc vos scitote Licinium gladiatorem iam im- misisse capillum Catilinae iudic. quā Q. ue Cu- rium hominem quaestorium. Curius hic notissimus fuit aleator, damnatusque postea .est. In hunc est hendecasyllabus Calvi elegans Et talos Curius pereruditus. Huic orationi Ciceronis et Catilina et Antonius contu- meliose responderunt, quod solum poterant, invecti in novitatem eius. Feruntur quoque orationes nomine illorum editae, non ab ipsis scriptae sed ab Ciceronis obtrecta- toribus quas nescio an satius sit ignorare. Ceterum Cicero consul omnium consensu factus est Antonius pauculis centuriis Catilinam superavit, cum ei propter patris nomen paulo speciosior manus suffragata esset quam Catilinae. CARMINA Epigrammatum liber Mart. . Quod futuit Glaphyran Antonius, hanc mihi poenam . Fulvia constituit, se quoque uti futuam. Fulviam ego ut futuam? quid si me Manius oret paedicem, faciam? non puto, si sapiam. aut futue, aut pugnemus ait. quid, quod mihi vita carior est ipsa mentula? signa canant! Cod.Bern. PLM .B Convivae, tetricas hodie secludite curas, . ne maculent niveum nebula corda diem omnia sollicitae ponantur murmura mentis, ut vacet totum pectus amicitiae. non semper gaudere licet fugit hora, iocemur difficile est fatis subripuisse diem. C. Iul. Caes. Augustus Octavianus, dicta et apophthegmata . DICTA ET APOPHTHEGMATA Cic. Fam. .. laudandum adulescentem, ornandum, tollendum. .Sen. Con. .. L. Vinicius ingenium in numerato habet. .Sen. Con. .pr. Haterius noster sufflaminandus est. .Sen. Con. .pr. numquam audivi patrem familiae disertiorem. .Sen. Dial. .. θηριοτροφεῖς . fruere, mi Pollio, fruere! hoc me . . . putas facturum, cum ego vos in gratiam reduxerim? Sen. Ben. .. mea causa dabo operam, ne umquam tibi irascar. .Sen. Ben. .. horum mihi nihil accidisset, si aut Agrippa aut Maecenas vixisset. .Quint. Inst. .. noli, tamquam assem elephanto des. .Quint. Inst. .. ego, si prandere volo, domum eo. .Quint. Inst. .. dic me tibi displicuisse. .Quint. Inst. .. apparet . . . quam saepe accendatis. .Quint. Inst. .. malo . . . te civica donare. .Quint. Inst. .. non magis faciam, commilito, .quod petis, quam quod Marcianus a me petiturus est. Suet. Aug. . Quintili Vare, legiones redde! .Suet. Aug. . σπεῦδε βραδέως . ἀσφαλὴς γάρ ἐστ ἀμείνων ἢ θρασὺς στρατηλάτης. sat celeriter fieri quidquid fiat satis bene. Suet. Aug. . certe patrem tuum non occidisti? .Suet. Aug. . en . Romanos, rerum dominos, gentemque togatam! Suet. Aug. . velim . . . hoc mihi .probes; faciam sciat Aelianus et me linguam habere, plura enim de eo loquar. Suet. Aug. . si merebuntur. .Suet. Aug. . compos factus votorum meorum, p. c., quid habeo aliud deos im- .mortales precari, quam ut hunc consensum vestrum ad ultimum finem vitae mihi perferre liceat? Suet. Aug. . αἴθ ὄφελον ἄγαμός τ ἔμεναι ἄγονός τ ἀπολέσθαι. .Suet. Aug. . ἐπεὶ δὲ πάνυ καλῶς, τῷ παιγνίῳ . δότε κρότον καὶ πάντες ἡμᾶς μετὰ χαρᾶς προπέμψατε. Livia, nostri coniugii memor vive ac vale! εὐθανασίαν Suet. Tib. . miserum populum R., qui sub tam lentis maxillis erit. .Suet. Gal. . καὶ σὺ τέκνον τῆς ἀρχῆς ἡμῶν παρατρώξῃ. .Macr. Sat. .. in spongiam . . . incubuit. .Macr. Sat. .. sed tu . . . noli credere. .Macr. Sat. .. tu te accepisse apud omnes adfirma et ego dedisse me non .negabo. Macr. Sat. .. at tu cum fugies, numquam post te respexeris. .Macr. Sat. .. ego te monere possum, corrigere non possum. .Macr. Sat. .. vellem Cassius et meum forum accuset. .Macr. Sat. .. hoc est vere monumentum patris colere. .Macr. Sat. .. mallem Herodis porcus esse quam filius. .Macr. Sat. .. non putabam me tibi tam familiarem. .Macr. Sat. .. quid? ego, ut me .populus Romanus dicat bene cultum, in solario ambula- turus sum? Macr. Sat. .. accipe . . . commendaticias quia illic neminem nosti. .Macr. Sat. .. non miror dies aliquanto sunt longiores. .Macr. Sat. .. habenda est ad somnum culcita in qua ille, cum tantum .deberet, dormire potuit. Macr. Sat. .. quisquis praesentem statum civitatis commutari non volet, et civis et .vir bonus est. Macr. Sat. .. quantum hic . . . in filia Augusti .probabilior est cultus! Macr. Sat. .. quid ergo istae te calvam .tam cito faciunt? C. Iul. Caes. Augustus Octavianus, edicta . EDICTA De privilegiis veteranorum BGU n. verso Imperator Caesar .divi filius, triumvir rei publicae constituendae iterum dicit Visum est edicendum mihi veteranis dare omnibus ut tributis ipsis parentibus liberisque eorum et uxoribus qui secum- que erunt immunitatem omnium rerum dare, utique optimo iure optimaque lege cives Romani sint, immunes sunto, liberi sunto militiae, muneribus publicis fungen- di vacatio. Item in quavis tribu supra scripta suffragium ferendi censendique potestas esto et si absentes voluerint censeri, detur, quodcumque iis qui supra scripti sunt ipsis parentibus coniugibus liberisque eorum; item quemadmodum veterani immunes esint eorum esse volui quaecumque sacerdotia quosque honores quaeque praemia beneficia commoda habuerunt, item ut habeant utantur fruanturque permitti do. Invitis eis neque magistratus ceteros neque legatum neque procuratorem neque emptorem tributorum esse placet neque in domo eorum divertendi iemandique causamque ab ea quem deduci placet. De aquaeductu Venafrano CIL . Edictum imp. Caesaris Augusti . . . . Venafranorum nomine . . . ius sit liceatque. Qui rivi specus saepta fontes . . .que aquae ducendae reficiundae causa supra infrave libram facti aedificati structi sunt, sive quod aliut opus eius aquae ducendae reficiundae causa supra infrave libram factum est, uti quidquid earum rerum factum est, ita esse habere itaque reficere reponere restituere resarcire semel saepius, fistulas canales tubos ponere, aperturam committere, sive quid aliut eius aquae ducen- dae causa opus erit, facere placet dum qui locus ager in fundo, qui Q. Sirini L. f. Ter. est esseve dicitur, et in fundo, qui L. Pompei M. f. Ter. Sullae est esseve dicitur, maceria saeptus est, per quem locum subve quo loco specus eius aquae pervenit, ne ea maceria parsve quae eius maceriae aliter diruatur tollatur, quam specus reficiundi aut inspiciendi cau- sa neve quid ibi privati sit, quominus ea aqua ire fluere ducive possit . . . . Dextra sinistraque circa eum rivom circaque ea opera, quae eius aquae ducendae causa facta sunt, octonos pedes agrum vacuom esse placet; per quem locum Venafranis eive, qui Venafranorum nomine opus sumet, iter facere eius aquae ducendae operumve eius aquae ductus faciendorum reficiendorum causa, quod eius sine dolo malo fiat, ius sit liceatque, quaeque earum rerum cuius faciendae reficiendae causa opus erunt, quo proxume poterit, advehere adferre adportare, quaeque inde exempta erunt, quam maxime aequaliter dextra sinistraque pedes viii iacere, dum ob eas res damni infecti iurato promittatur. Earumque rerum omnium ita habendarum colonis Venafranis ius potestatemque esse placet, dum ne ob id opus domi- nus eorum cuius agri locive, per quem agrum locumve ea aqua ire fluere ducive solet, invius fiat; neve ob id opus minus ex agro suo in partem agri quam transire transferre transvertere recte possit; neve cui eorum per quo- rum agros ea aqua ducitur, eum aquae ductum corrumpere abducere aver- tere facereve, quominus ea aqua in oppidum Venafranorum recte duci fluere possit, liceat. Quaeque aqua in oppidum Venafranorum it fluit ducitur, eam aquam distribuere discribere vendundi causa, aut ei rei vectigal inponere consti- tuere, iiviro iiviris praefecto praefectis eius coloniae ex maioris partis decuri- onum decreto, quod decretum ita factum erit, cum in decurionibus non minus quam duae partes decurionum adfuerint, legemque ei dicere ex decreto decurionum, quod ita ut supra scriptum est decretum erit, ius po- testatemve esse placet dum ne ea aqua, quae ita distributa discripta deve qua ita decretum erit, aliter quam fistulis plumbeis dum taxat ab rivo pedes l ducatur; neve eae fistulae aut rivos nisi sub terra, quae terra itineris viae publicae limi- tisve erit, ponantur conlocentur; neve ea aqua per locum privatum in- vito eo, cuius is locus erit, ducatur. Quamque legem ei aquae tuendae ope- ribusve, quae eius aquae ductus ususve causa facta sunt erunt, tuendis iiviri praefecti ex decurionum decreto, quod ita ut supra scriptum est factum erit, dixerint, eam . . . . firmam ratamque esse placet . . . . . . Venafranae s . . . . . . atio quam colono aut incolae . . . da . . . i . . . is cui ex decreto decurionum, ita ut supra comprensum est, ne- gotium datum erit, agenti, tum, qui inter civis et peregrinos ius dicet, iudicium reciperatorium in singulas res hs x reddere, testibusque dumtaxat x denun- tiando quaeri placet; dum reciperatorum reiectio inter eum qui aget et eum quocum agetur ita fiet ut ex lege, quae de iudicis privatis lata est, licebit oportebit. Varia Suet. Aug. . Ita mihi salvam ac sospitem rem p. sistere in sua sede .liceat atque eius rei fructum percipere, quem peto, ut optimi status auctor dicar et moriens ut feram mecum spem, mansura in vestigio suo fundamenta rei p. quae iecero. Dig. ... Quaestiones neque semper in omni causa et persona desi- .derari debere arbitror, et, cum capitalia et atrociora ma- leficia non aliter explorari et investigari possunt quam per servorum quaestiones, efficacissimas eas esse ad requiren- dam veritatem existimo et habendas censeo. Suet. Aug. . milites .Suet. Aug. . si merebuntur .C. Iul. Caes. Augustus Octavianus, dicta et apophthegmata . DICTA ET APOPHTHEGMATA Cic. Fam. .. laudandum adulescentem, ornandum, tollendum. .Sen. Con. .. L. Vinicius ingenium in numerato habet. .Sen. Con. .pr. Haterius noster sufflaminandus est. .Sen. Con. .pr. numquam audivi patrem familiae disertiorem. .Sen. Dial. .. θηριοτροφεῖς . fruere, mi Pollio, fruere! hoc me . . . putas facturum, cum ego vos in gratiam reduxerim? Sen. Ben. .. mea causa dabo operam, ne umquam tibi irascar. .Sen. Ben. .. horum mihi nihil accidisset, si aut Agrippa aut Maecenas vixisset. .Quint. Inst. .. noli, tamquam assem elephanto des. .Quint. Inst. .. ego, si prandere volo, domum eo. .Quint. Inst. .. dic me tibi displicuisse. .Quint. Inst. .. apparet . . . quam saepe accendatis. .Quint. Inst. .. malo . . . te civica donare. .Quint. Inst. .. non magis faciam, commilito, .quod petis, quam quod Marcianus a me petiturus est. Suet. Aug. . Quintili Vare, legiones redde! .Suet. Aug. . σπεῦδε βραδέως . ἀσφαλὴς γάρ ἐστ ἀμείνων ἢ θρασὺς στρατηλάτης. sat celeriter fieri quidquid fiat satis bene. Suet. Aug. . certe patrem tuum non occidisti? .Suet. Aug. . en . Romanos, rerum dominos, gentemque togatam! Suet. Aug. . velim . . . hoc mihi .probes; faciam sciat Aelianus et me linguam habere, plura enim de eo loquar. Suet. Aug. . si merebuntur. .Suet. Aug. . compos factus votorum meorum, p. c., quid habeo aliud deos im- .mortales precari, quam ut hunc consensum vestrum ad ultimum finem vitae mihi perferre liceat? Suet. Aug. . αἴθ ὄφελον ἄγαμός τ ἔμεναι ἄγονός τ ἀπολέσθαι. .Suet. Aug. . ἐπεὶ δὲ πάνυ καλῶς, τῷ παιγνίῳ . δότε κρότον καὶ πάντες ἡμᾶς μετὰ χαρᾶς προπέμψατε. Livia, nostri coniugii memor vive ac vale! εὐθανασίαν Suet. Tib. . miserum populum R., qui sub tam lentis maxillis erit. .Suet. Gal. . καὶ σὺ τέκνον τῆς ἀρχῆς ἡμῶν παρατρώξῃ. .Macr. Sat. .. in spongiam . . . incubuit. .Macr. Sat. .. sed tu . . . noli credere. .Macr. Sat. .. tu te accepisse apud omnes adfirma et ego dedisse me non .negabo. Macr. Sat. .. at tu cum fugies, numquam post te respexeris. .Macr. Sat. .. ego te monere possum, corrigere non possum. .Macr. Sat. .. vellem Cassius et meum forum accuset. .Macr. Sat. .. hoc est vere monumentum patris colere. .Macr. Sat. .. mallem Herodis porcus esse quam filius. .Macr. Sat. .. non putabam me tibi tam familiarem. .Macr. Sat. .. quid? ego, ut me .populus Romanus dicat bene cultum, in solario ambula- turus sum? Macr. Sat. .. accipe . . . commendaticias quia illic neminem nosti. .Macr. Sat. .. non miror dies aliquanto sunt longiores. .Macr. Sat. .. habenda est ad somnum culcita in qua ille, cum tantum .deberet, dormire potuit. Macr. Sat. .. quisquis praesentem statum civitatis commutari non volet, et civis et .vir bonus est. Macr. Sat. .. quantum hic . . . in filia Augusti .probabilior est cultus! Macr. Sat. .. quid ergo istae te calvam .tam cito faciunt? C. Iul. Caes. Augustus Octavianus, edicta . EDICTA De privilegiis veteranorum BGU n. verso Imperator Caesar .divi filius, triumvir rei publicae constituendae iterum dicit Visum est edicendum mihi veteranis dare omnibus ut tributis ipsis parentibus liberisque eorum et uxoribus qui secum- que erunt immunitatem omnium rerum dare, utique optimo iure optimaque lege cives Romani sint, immunes sunto, liberi sunto militiae, muneribus publicis fungen- di vacatio. Item in quavis tribu supra scripta suffragium ferendi censendique potestas esto et si absentes voluerint censeri, detur, quodcumque iis qui supra scripti sunt ipsis parentibus coniugibus liberisque eorum; item quemadmodum veterani immunes esint eorum esse volui quaecumque sacerdotia quosque honores quaeque praemia beneficia commoda habuerunt, item ut habeant utantur fruanturque permitti do. Invitis eis neque magistratus ceteros neque legatum neque procuratorem neque emptorem tributorum esse placet neque in domo eorum divertendi iemandique causamque ab ea quem deduci placet. De aquaeductu Venafrano CIL . Edictum imp. Caesaris Augusti . . . . Venafranorum nomine . . . ius sit liceatque. Qui rivi specus saepta fontes . . .que aquae ducendae reficiundae causa supra infrave libram facti aedificati structi sunt, sive quod aliut opus eius aquae ducendae reficiundae causa supra infrave libram factum est, uti quidquid earum rerum factum est, ita esse habere itaque reficere reponere restituere resarcire semel saepius, fistulas canales tubos ponere, aperturam committere, sive quid aliut eius aquae ducen- dae causa opus erit, facere placet dum qui locus ager in fundo, qui Q. Sirini L. f. Ter. est esseve dicitur, et in fundo, qui L. Pompei M. f. Ter. Sullae est esseve dicitur, maceria saeptus est, per quem locum subve quo loco specus eius aquae pervenit, ne ea maceria parsve quae eius maceriae aliter diruatur tollatur, quam specus reficiundi aut inspiciendi cau- sa neve quid ibi privati sit, quominus ea aqua ire fluere ducive possit . . . . Dextra sinistraque circa eum rivom circaque ea opera, quae eius aquae ducendae causa facta sunt, octonos pedes agrum vacuom esse placet; per quem locum Venafranis eive, qui Venafranorum nomine opus sumet, iter facere eius aquae ducendae operumve eius aquae ductus faciendorum reficiendorum causa, quod eius sine dolo malo fiat, ius sit liceatque, quaeque earum rerum cuius faciendae reficiendae causa opus erunt, quo proxume poterit, advehere adferre adportare, quaeque inde exempta erunt, quam maxime aequaliter dextra sinistraque pedes viii iacere, dum ob eas res damni infecti iurato promittatur. Earumque rerum omnium ita habendarum colonis Venafranis ius potestatemque esse placet, dum ne ob id opus domi- nus eorum cuius agri locive, per quem agrum locumve ea aqua ire fluere ducive solet, invius fiat; neve ob id opus minus ex agro suo in partem agri quam transire transferre transvertere recte possit; neve cui eorum per quo- rum agros ea aqua ducitur, eum aquae ductum corrumpere abducere aver- tere facereve, quominus ea aqua in oppidum Venafranorum recte duci fluere possit, liceat. Quaeque aqua in oppidum Venafranorum it fluit ducitur, eam aquam distribuere discribere vendundi causa, aut ei rei vectigal inponere consti- tuere, iiviro iiviris praefecto praefectis eius coloniae ex maioris partis decuri- onum decreto, quod decretum ita factum erit, cum in decurionibus non minus quam duae partes decurionum adfuerint, legemque ei dicere ex decreto decurionum, quod ita ut supra scriptum est decretum erit, ius po- testatemve esse placet dum ne ea aqua, quae ita distributa discripta deve qua ita decretum erit, aliter quam fistulis plumbeis dum taxat ab rivo pedes l ducatur; neve eae fistulae aut rivos nisi sub terra, quae terra itineris viae publicae limi- tisve erit, ponantur conlocentur; neve ea aqua per locum privatum in- vito eo, cuius is locus erit, ducatur. Quamque legem ei aquae tuendae ope- ribusve, quae eius aquae ductus ususve causa facta sunt erunt, tuendis iiviri praefecti ex decurionum decreto, quod ita ut supra scriptum est factum erit, dixerint, eam . . . . firmam ratamque esse placet . . . . . . Venafranae s . . . . . . atio quam colono aut incolae . . . da . . . i . . . is cui ex decreto decurionum, ita ut supra comprensum est, ne- gotium datum erit, agenti, tum, qui inter civis et peregrinos ius dicet, iudicium reciperatorium in singulas res hs x reddere, testibusque dumtaxat x denun- tiando quaeri placet; dum reciperatorum reiectio inter eum qui aget et eum quocum agetur ita fiet ut ex lege, quae de iudicis privatis lata est, licebit oportebit. Varia Suet. Aug. . Ita mihi salvam ac sospitem rem p. sistere in sua sede .liceat atque eius rei fructum percipere, quem peto, ut optimi status auctor dicar et moriens ut feram mecum spem, mansura in vestigio suo fundamenta rei p. quae iecero. Dig. ... Quaestiones neque semper in omni causa et persona desi- .derari debere arbitror, et, cum capitalia et atrociora ma- leficia non aliter explorari et investigari possunt quam per servorum quaestiones, efficacissimas eas esse ad requiren- dam veritatem existimo et habendas censeo. Suet. Aug. . milites .Suet. Aug. . si merebuntur .C. Iul. Caes. Augustus Octavianus, epistulae . EPISTULAE AD RES PRIVATAS PERTINENTES Ad Liviam uxorem Suet. Cl. . Collocutus sum cum Tiberio, ut mandasti, mea Livia, .quid nepoti tuo Tiberio faciendum esset ludis Martialibus. consentit autem uterque nostrum, semel nobis esse statuen- dum, quod consilium in illo sequamur. nam si est artius, ut ita dicam, holocleros, quid est quod dubitemus, quin per eosdem articulos et gradus producendus sit, per quos frater eius productus sit? sin autem ἠλαττῶσθαι sen- timus eum et βεβλάφθαι καὶ εἰς τὴν τοῦ σώματος καὶ εἰς τὴν τῆς ψυχῆς ἀρτιότητα, praebenda materia deridendi et illum et nos non est hominibus τὰ τοιαῦτα σκώπτειν καὶ μυκτηρίζειν εἰωθόσιν. nam semper aestuabimus, si de singulis articulis temporum deliberabimus, μὴ προϋποκει- μένου ἡμῖν posse arbitremur eum gerere honores necne. in praesentia tamen quibus de rebus consulis, curare eum ludis Martialibus triclinium sacerdotum non displicet nobis, si est passurus se ab Silvani filio homine sibi affini admoneri, ne quid faciat quod conspici et derideri possit. spectare eum circenses ex pulvinari non placet nobis; expositus enim in fronte prima spectaculorum conspicietur. in Albanum montem ire eum non placet nobis aut esse Romae Lati- narum diebus. cur enim non praeficitur urbi, si potest sequi fratrem suum in montem? habes nostras, mea Livia, sententias, quibus placet semel de tota re aliquid constitui, ne semper inter spem et metum fluctuemur. licebit autem, si voles, Antoniae quoque nostrae des hanc partem epistulae huius legendam. Suet. Cl. . Tiberium adulescentem ego vero, dum tu aberis, cotidie .invitabo ad cenam, ne solus cenet cum suo Sulpicio et Athenodoro. qui vellem diligentius et minus μετεώρως deligeret sibi aliquem, cuius motum et habitum et inces- sum imitaretur. misellus ἀτυχεῖ nam ἐν τοῖς σπουδαίοις, ubi non aberravit eius animus, satis apparet ἡ τῆς ψυχῆς αὐτοῦ εὐγένεια. Suet. Cl. . Tiberium nepotem tuum placere mihi declamantem po- .tuisse, peream nisi, mea Livia, admiror. nam qui tam ἀσαφῶς loquatur, qui possit cum declamat σαφῶς dicere quae dicenda sunt, non video. Ad Iuliam filiam Suet. Aug. . Misi tibi denarios ducentos quinquaginta, quos singulis .convivis dederam, si vellent inter se inter cenam vel talis vel par impar ludere. Ad Tiberium privignum Suet. Aug. . Cenavi, mi Tiberi, cum isdem; accesserunt convivae .Vinicius et Silius pater. inter cenam lusimus geronticos et heri et hodie; talis enim iactatis, ut quisque canem aut senionem miserat, in singulos talos singulos denarios in medium conferebat, quos tollebat universos, qui Venerem iecerat. Suet. Aug. . Nos, mi Tiberi, Quinquatrus satis iucunde egimus; lusimus .enim per omnis dies forumque aleatorum calfecimus. frater tuus magnis clamoribus rem gessit; ad summam tamen per- didit non multum, sed ex magnis detrimentis praeter spem paulatim retractum est. ego perdidi viginti milia nummum meo nomine, sed cum effuse in lusu liberalis fuissem, ut soleo plerumque. nam si quas manus remisi cuique exe- gissem aut retinuissem quod cuique donavi, vicissem vel quinquaginta milia. sed hoc malo; benignitas enim mea me ad caelestem gloriam efferet. Suet. Aug. . Aetati tuae, mi Tiberi, noli in hac re indulgere et nimium .indignari quemquam esse, qui de me male loquatur satis est enim, si hoc habemus ne quis nobis male facere possit. Suet. Aug. . Nos in essedo panem et palmulas gustavimus. .Suet. Aug. . Dum lectica ex regia domum redeo, panis unciam cum .paucis acinis uvae duracinae comedi. Ne Iudaeus quidem, mi Tiberi, tam diligenter sabbatis .ieiunium servat quam ego hodie servavi, qui in balineo demum post horam primam noctis duas buccas manducavi prius quam ungui inciperem. Suet. Tib. . Vale, iucundissime Tiberi, et feliciter rem gere, ἐμοὶ καὶ .ταῖς Μούσαις συστρατηγῶν. iucundissime et ita sim felix, vir fortissime et dux νομιμώτατε, vale. Suet. Tib. . Ordinem aestivorum tuorum! ego vero, mi Tiberi, et .inter tot rerum difficultates καὶ τοσαύτην ἀποθυμίαν τῶν στρατευομένων non potuisse quemquam prudentius gerere se quam tu gesseris, existimo. ii quoque qui tecum fuerunt omnes confitentur, versum illum in te posse dici unus homo nobis vigilando restituit rem. Suet. Tib. . Sive quid incidit de quo sit cogitandum diligentius, sive .quid stomachor, valde medius fidius Tiberium meum desi- dero succurritque versus ille Homericus τούτου γ ἑσπομένοιο καὶ ἐκ πυρὸς αἰθομένοιο ἄμφω νοστήσαιμεν, ἐπεὶ περίοιδε νοῆσαι. Suet. Tib. . Attenuatum te esse continuatione laborum cum audio et .lego, di me perdant nisi cohorrescit corpus meum; teque oro ut parcas tibi, ne si te languere audierimus, et ego et mater tua expiremus et summa imperi sui populus R. peri- clitetur. Nihil interest valeam ipse necne, si tu non valebis. . Deos obsecro, ut te nobis conservent et valere nunc et .semper patiantur, si non p. R. perosi sunt. Char. GL .K Scribis enim perviam ἀντὶ τοῦ obiter. .Suet. Aug. . δυσφημίαν nominis .Ad C. Caesarem nepotem Suet. vir. ill. , R Quoniam innumerabilia incidunt assidue quae scribi ad .alterutrum oporteat et esse secreta, habeamus inter nos notas si vis tales, ut cum aliquid notis scribendum erit, pro unaquaque littera scribamus sequentem hoc modo pro a b, pro b c et deinceps eadem ratione ceteras; pro x autem littera redeundum erit ad duplex a. Gel. N.A. .. ix. Kal. Octobris. . Ave, mi Gai, meus asellus iucundissimus, quem semper medius fidius desidero, cum a me abes. Sed praecipue diebus talibus, qualis est hodiernus, oculi mei requirunt meum Gaium, quem, ubicumque hoc die fuisti, spero laetum et bene valentem celebrasse quartum et sexagesimum na- talem meum. Nam, ut vides, κλιμακτῆρα communem se- niorum omnium tertium et sexagesimum annum evasimus. Deos autem oro, ut mihi quantumcumque superest tem- poris, id salvis nobis traducere liceat in statu rei publicae felicissimo, ἀνδραγαθούντων ὑμῶν καὶ διαδεχομένων stationem meam. Quint. Inst. .. calidum . . . caldum . . . περίεργον. .Ad Agrippinam neptem Suet. Aug. . Sed opus est dare te operam, ne moleste scribas et loquaris. .Suet. Cal. . Puerum Gaium xv Kal. Iun. si dii volent, ut ducerent .Talarius et Asillius, heri cum iis constitui. mitto praeterea cum eo ex servis meis medicum, quem scripsi Germanico si vellet ut retineret. valebis, mea Agrippina, et dabis operam ut valens pervenias ad Germanicum tuum. Ad M. Antonium Suet. Aug. . Tuque dubitas, Cimberne Annius an Veranius Flaccus .imitandi sint tibi, ita ut verbis, quae Crispus Sallustius excerpsit ex Originibus Catonis, utaris? an potius Asia- ticorum oratorum inanis sententiis verborum volubilitas in nostrum sermonem transferenda? Char. GL .K Fretu cessi. .Ad Maecenatem Macr. Sat. .. Vale meli gentium, meculle, ebur ex Etruria, lasar Arre- .tinum, adamas supernas, Tiberinum margaritum, Cilneorum zmaragde, iaspi figulorum, berulle Porsenae, carbuncu- lum habeas, ἵνα συντέμω πάντα, μάλαγμα moecharum. Suet. Poet. Ante ipse sufficiebam scribendis epistulis amicorum, nunc .occupatissimus et infirmus Horatium nostrum a te cupio abducere. veniet ergo ab ista parasitica mensa ad hanc regiam et nos in epistulis scribendis adiuvabit. Suet. Aug. . myrobrechis . . . cincinnos .Ad Vergilium Prisc. GL .K Excucurristi a Neapoli. .Don. Vita Verg. Hardie ut sibi de Aeneide vel prima carminis .ὑπογραφή vel quodlibet κῶλον mitteretur. Ad Horatium Suet. Poet. Sume tibi aliquid iuris apud me, tamquam si convictor .mihi fueris; recte enim et non temere feceris, quoniam id usus mihi tecum esse volui, si per valetudinem tuam fieri possit. Tui qualem habeam memoriam, poteris ex Septimio .quoque nostro audire; nam incidit ut illo coram fieret a me tui mentio. neque enim si tu superbus amicitiam nostram sprevisti, ideo nos quoque ἀνθυπερηφανοῦμεν. Irasci me tibi scito, quod non in plerisque eius modi .scriptis mecum potissimum loquaris; an vereris ne apud posteros infame tibi sit, quod videaris familiaris nobis esse? Pertulit ad me Onysius libellum tuum, quem ego ut .excusantem, quantuluscumque est, boni consulo. vereri autem mihi videris ne maiores libelli tui sint, quam ipse es. sed tibi statura deest, corpusculum non deest itaque licebit in sextariolo scribas, quo circuitus voluminis tui sit ὀγκωδέστατος, sicut est ventriculi tui. purissimum penem . . . homuncionem lepidissimum. .Ad ignotos Suet. Prat. nos venimus Neapolim fluctu quidem caeco. .Quint. Inst. .. heri ad me venit. .Gel. N.A. .. σπεῦδε βραδέως. .Gel. N.A. .. diequinte . . . diequinti .Suet. Aug. . reconditorum verborum . . . fetoribus .Suet. Aug. .sq. ad kalendas Graecas soluturos .. . . contenti simus hoc Catone . . . celerius quam asparagi cocuntur . . . baceolum . . . pulleiaceum . . . vacerrosum . . . vapide se habere . . . betizare . . . simus . . . domos. AD RES PUBLICAS PERTINENTES Ad Ciceronem Cic. Att. . consilio tuo .Ad XVviros urbis Romae Imp. Caes. Aug. Op. Fr. M xv viris s. f. vos . ire si rite bini chori qu nocte quoi dies inluciscet k. Iun. ad a. d. iii non. Iun. vos iubeatis. Iun. bene atque diligenter omnes liberos petere iubeatis ieisque n in Capitolium ante aedem Iovis et in Aventino ante Dianae bene frequentesque adesse s deisque milicheis frugum primitias conferre diligenterque memineritis litibuss per eas dies non esse praestandam audientiam ut conveniant ad ea sacrificia denuntiatum erit K. Iun. et a. d. iiii non. Iun. et a. d. iii non. Iun. noctu maiores ann. xxv natae quibus convenire in Capitolium ubi et res divina fi adsint pueros virginesque patrimos matrimosque ad carmen canendum chorosque habendos frequentes ut adsint itemque ad ea sacrificia atque ad eos ludos parandos diligenter meminerint. Ad Clodium Secundum Imp. Caes. Aug. Op. Fr. M Imp. Caesar Augustus . Clodio Secundo suo salutem Liberti eorum qui secundum voluntatem suam cooptati sunt mu- nicipes Vardacate alterius condicionis sunt quam patroni, nisi si et ipsi cooptari volunt et utroque loco munere fungi, id est et in eo in quo co- optati sunt et in eo ex quo patroni eorum oriundi sunt. Pecuniae quae sine decuriorum decreto erogatae sunt ab iiis restitui rei publicae oportet qui eas dederunt sua sponte ita ut petitio eis sit adversus eos quibus crediderunt. Magistratus qui parum idoneos praedes acceperunt cum cavendum esset rei publicae ipsi obligati sunt; quod si praedes tunc quidem idonei fuerunt cum acciperentur, postea vero aliqua ex caussa minuerunt facultates, non est fortuna praedum magistratibus imputanda. vale. Ad senatum Sen. Dial. .. Sed ista fieri speciosius quam promitti possunt. me .tamen cupido temporis optatissimi mihi provexit, ut quo- niam rerum laetitia moratur adhuc, praeciperem aliquid voluptatis ex verborum dulcedine. FRAGMENTA INCERTAE SEDIS Dig. ... Etsi scio fabrilibus operibus exerceri milites non esse .alienum, uereor tamen, si quicquam permisero, quod in usum meum aut tuum fiat, ne modus in ea re non adhibeatur, qui mihi sit tolerandus. Quint. Inst. .. munerarium OPERA AD HISTORIAM PERTINENTIA Commentarii de vita sua Plin. Nat. . ipsis ludorum meorum diebus .sidus crinitum per septem dies in regione caeli sub septemtrionibus est conspectum. id oriebatur circa undecimam horam diei clarumque et omnibus e terris conspicuum fuit. eo sidere significari vulgus credidit Caesaris animam inter deorum immortalium numina receptam, quo nomine id insigne simulacro capitis eius, quod mox in foro consecravimus, adiectum est. Suet. Aug. . pertaesus . . . morum perversitatem eius. .Opera extrema Testamentum Suet. Tib. quoniam atrox fortuna Gaium et Lucium filios mihi .eripuit, Tiberius Caesar mihi ex parte di- midia et sextante heres esto. Char. GL .K gausapes, lodices purpureas et colorias meas. C. Iul. Caes. Augustus Octavianus, Res Gestae pr INDEX RERUM GESTARUM Rērum gestārum dīvī Augusti, quibus orbem terrarum īmperio populi Romani prsubiēcit, et inpensarum, quas in rem publicam populumque Romanum fecit, incīsarum in duabus aheneīs pīlīs, quae sunt Romae positae exemplar subiectum. Annōs undēviginti natus exercitum privāto consilio et privatā impensā .comparāvi, per quem rem publicam ā dominatione factionis oppressam in libertātem vindicāvi. Eo nomine senatus decretīs honorificīs in ordinem suum me adlegit C. Pansa et A. Hirtio consulibus consula- rem locum sententiae dicendae tribuens et imperium mihi dedit. Rēs publica ne quid detrimenti caperet, me pro praetore simul cum consulibus providere iussit. Populus autem eōdem anno mē consulem, cum consul uterque in bello cecidisset, et triumvirum reī publi- cae constituendae creavit. Quī parentem meum necaverunt, eōs in exilium expulī iudiciīs legi- timīs ultus eōrum facinus et posteā bellum inferentīs reī publicae vīci bis acie. Bella terra et mari civilia externaque tōto in orbe terrarum saepe gessi victorque omnibus veniam petentibus cīvibus pepercī. Externas gentēs, quibus tūto ignosci potuit, conservāre quam excīdere malui. Mīllia civium Rōmanorum sub sacrāmento meo fuerunt circiter quingen- ta. Ex quibus dedūxi in coloniās aut remīsi in municipia sua stipendis emeri- tis millia aliquanto plura quam trecenta et iīs omnibus agrōs adsignavi aut pecuniam pro praemis militiae dedī. Naves cēpi sescentas praeter eās, si quae minōres quam triremes fuerunt. Bis ovāns triumphāvi et tris egi curulīs triumphōs et appellātus sum viciens et semel imperātor, decernente pluris triumphos mihi senātū, quibus omnibus supersedi. Laurum de fascibus deposuī in Capitolio votis, quae quōque bello nūncupaveram, solutīs. Ob rēs ā me aut per legatos meōs auspicīs meis terrā marique prospere gestās quinquagiens et quin- quiens decrevit senātus supplicandum esse dīs immortālibus. Diēs autem, per quōs ex senātūs cōnsulto supplicātum est, fuere dccclxxxx. In triumphis meis ducti sunt ante currum meum regēs aut regum liberi novem. Consul fueram terdeciens cum scribebam haec et eram septimum et tricensimum tribūniciae potestatis. Dictaturam et apsenti et praesenti mihi delatam et a populo et ā senātu M. Marcello et L. Arruntio cos. non recepi. Non sum deprecātus in summa frūmenti penuriā cūrātionem annōnae quam ita administravi, ut intra diēs paucōs metu et periclo praesenti civitātem universam liberarim impensa et cura meā. Consulatum quoque tum annuum et perpetuum mihi delatum non recepi. Consulibus M. Vinicio et Q. Lucretio et postea P. Lentulo et Cn. Lentulo et tertium Paullo Fabio Maximo et Q. Tuberone senatu populoque Romano consen- tientibus ut curator legum et morum summa potestate solus crearer, nullum magistratum contra morem maiorum delatum recepi. Quae tum per me geri senatus voluit, per tribuniciam potestatem perfeci, cuius potestatis conlegam et ipse ultro quinquiens a senatū depoposci et accepi. Triumvirum rei publicae constituendae fui per continuos annōs decem. Princeps senatus fui usque ad eum diem, quo scripseram haec, per annos quadraginta. Pontifex maximus, augur, quindecimvirum sacrīs faciundis, septemvirum epulonum, frater arvalis, sodalis Titius, fetialis fuī. Patriciōrum numerum auxī consul quintum iussu populi et senātūs. Sena- .tum ter lēgi. Et in consulātū sexto cēnsum populi conlegā M. Agrippā ēgī. Lūstrum post annum alterum et quadragensimum fēci. Quō lūstro cīvi- um Romānōrum censa sunt capita quadragiens centum millia et sexa- ginta tria millia. Tum iterum consulāri cum imperio lūstrum sōlus fēcī C. Censorino et C. Asinio cos., quō lūstro censa sunt cīvium Romanōrum capita quadragiens centum millia et ducen- ta triginta tria millia. Et tertium consulāri cum imperio lūstrum conlegā Tib. Caesare filio meo feci Sex. Pompeio et Sex. Appuleio cos.; quō lūstro censa sunt civium Romānōrum capitum quadragiens centum millia et nongenta triginta et septem millia. Legibus novis me auctore latis multa exempla maiorum exolescentia iam ex nostro saeculo reduxi et ipse multārum rērum exempla imi- tanda posteris tradidi. Vōta pro valetudine mea suscipi per consulēs et sacerdotes quinto quoque anno decrevit senatus. Ex iis votīs saepe fecerunt vīvo me ludos aliquotiens sacerdotum quattuor amplissima conlē- gia, aliquotiens consules. Privatim etiam et mūnicipatim ūniversi cives unanimiter continenter āpud omnia pulvīnāria prō vale- tudine mea supplicaverunt. Nōmen meum senatus consulto inclusum est īn saliāre carmen, et sacrosan- ctus in perpetum ut essem et, quoad vīverem, tribūnicia potestās mihī esset, per legem sanctum est. Pontifex maximus ne fierem in vīvī conle- gae mei locum, populo id sacerdotium deferente mihi, quod pater meus habuerat, recusavi. Quod sacerdotium aliquod post annōs, eō mor- tuo qui civilis tumultus occasione occupaverat, cuncta ex Italia ad comitia mea confluente multitudine, quanta Romae nunquam narratur ad id tempus fuisse, recepi P. Sulpicio C. Valgio consulibus. Aram Fortunae Reducis ante aedēs Honoris et Virtutis ad portam Capenam pro reditu meō senātus consacravit, in qua ponti- fices et virgines Vestales anniversārium sacrificium facere iussit eo die, quo consulibus Q. Lucretio et M. Vinicio in urbem ex Syria redieram, et diem Augustalia ex cognomine nostro appellavit. Ex senatus auctoritate pars praetorum et tribunorum plebi cum consule Q. Lucretio et principibus virīs obviam mihi missa est in Campaniam, qui honos ad hoc tempus nemini prae- ter me est decretus. Cum ex Hispāniā Galliaque, rebus in iīs provincīs prospe- re gestis, Romam redi Ti. Nerone et P. Quintilio consulibus, āram Pacis Augustae senatus pro reditū meō consacrandam censuit ad cam- pum Martium, in qua magistratūs et sacerdotēs virginesque Vestāles anniversarium sacrificium facere iussit. Ianum Quirinum, quem claussum esse maiores nostri voluerunt, cum per totum imperium populi Romani terra marique esset parta vic- toriīs pax, cum prius quam nāscerer a condita urbe bis omnino clausum fuisse prodātur memoriae, ter me principe senatus claudendum esse censuit. Filios meos, quōs iuvenes mihi eripuit Fortuna, Gaium et Lucium Caesares honoris mei caussā senatus populusque Romanus annum quīntum et deci- .mum agentīs consulēs designavit, ut eum magistrātum inīrent post quin- quennium. Et ex eō die, quō deducti sunt in forum, ut interessent consiliīs publicīs decrevit senatus. Equites autem Romāni universi principem iuventūtis utrumque eōrum parmis et hastīs argenteīs donātum ap- pellāverunt. Plebei Romānae viritim HS trecenos numeravi ex testāmento patris meī, et nomine meo HS quadringenos ex bellōrum manibiīs consul quintum dedī, iterum autem in consulātū decimo ex patrimonio meo HS quadringenos congiāri viritim pernumeravī, et consul undecimum duodecim frūmentātiōnes frūmento privatim coēmpto emensus sum, et tribuniciā potestāte duodecimum quadringenōs nummōs tertium viritim dedī. Quae mea congiaria pervenerunt ad hominum mīllia nunquam minus quinquāginta et ducenta. Tribuniciae potestātis duodevicensimum, consul xii, trecentīs et viginti millibus plebīs urbānae sexagenōs denariōs viritim dedī. Et colonis militum meōrum consul quintum ex manibiīs viritim mīllia nummum singula dedi; acceperunt id triumphale congiārium in colonīs hominum circiter centum et viginti mīllia. Consul ter- tium decimum sexagenōs denāriōs plebeī, quae tum frūmentum publicum accipiebat, dedi; ea mīllia hominum paullo plūra quam ducenta fuerunt. Pecuniam pro agrīs, quōs in consulātū meō quārto et posteā consulibus M. Crasso et Cn. Lentulo augure adsignāvi militibus, solvī mūnicipīs. Ea summa sestertium circiter sexsiens milliens fuit, quam pro Italicīs praedīs numeravi, et circiter bis milliens et sescentiens, quod pro agrīs prōvinciālibus solvī. Id primus et solus omnium, qui dedūxerunt coloniās militum in Italiā aut in provincīs, ad memoriam aetātis meae feci. Et postea Ti. Nerone et Cn. Pisone consulibus, itemque C. Antistio et D. Laelio consulibus et C. Calvisio et L. Pasieno consulibus et L. Lentulo et M. Messalla consulibus, et L. Cānīnio et Q. Fabricio cos. militibus, quōs eme- riteis stipendīs in sua municipia deduxi, praemia numerāto persolvī, quam in rem sestertium quater milliens circiter impendī. Quater pecuniā meā iuvī aerārium, ita ut sestertium milliens et quingentiens ad eōs quī praerant aerārio detulerim. Et M. Lepido et L. Arruntio consulibus in aerarium militare, quod ex consilio meo constitutum est, ex quo praemia darentur militibus, qui vicena aut plura stipendia emeruissent, HS milliens et septingenti- ens ex patrimonio meo detuli. Ab illo anno, quo Cn. et P. Lentuli consules fuerunt, cum deficerent publicae opes tum centum millibus hominum tum pluribus multo fru- mentarios et nummariōs tributus ex horreo et patrimonio meo edidī. Cūriam et continens eī Chalcidicum templumque Apollinis in .Palatio cum porticibus, aedem dīvī Iulī, Lupercal, porticum ad cir- cum Flāminium, quam sum appellāri passus ex nōmine eius quī pri- ōrem eōdem in solo fecerat Octaviam, pulvinar ad circum Maximum, aedēs in Capitolio Iovis Feretrī et Iovis Tonantis, aedem Quirinī, aedēs Minervae et Iūnōnis Reginae et Iovis Libertatis in Aventīno, aedem Larum in summā sacrā viā, aedem deum Penātium in Velia, aedem Iuventātis, aedem Mātris Magnae in Palātio fēcī. Capitolium et Pompeium theatrum utrumque opus impensā grandī refēci sine ullā inscriptione nominis mei. Rīvos aquārum complūribus locīs vetustāte labentēs refēcī et aquam quae Mārcia appellātur duplicavi fonte novo in rivum eius inmisso. Forum Iūlium et basilicam, quae fuit inter aedem Castoris et aedem Saturni, coepta profligata- que opera ā patre meō, perfēcī et eandem basilicam consumptam in- cendio, ampliāto eius solo, sub titulo nominis filiōrum meorum in- cohavi et, si vivus nōn perfecissem, perfici ab heredibus meis iussi. Duo et octoginta templa deum in urbe consul sextum ex auctoritāte senātus refēci, nullo praetermisso quod eo tempore refici debebat. Consul septimum viam Flaminiam ab urbe Ariminum refeci pontesque omnes praeter Mulvium et Minucium. In privato solo Mārtis Ultoris templum forumque Augustum ex mani- biīs fecī. Theatrum ad aedem Apollinis in solo magnā ex parte ā privatis empto fēci, quod sub nōmine M. Marcelli generi mei esset. Dona ex manibiīs in Capitolio et in aede dīvī Iūlī et in aede Apollinis et in ae- de Vestae et in templo Martis Ultoris consacrāvī, quae mihi consti- terunt HS circiter milliens. Aurī coronārī pondo triginta et quin- que mīllia mūnicipiīs et colonīs Italiae conferentibus ad triumphōs meōs quintum consul remisi, et postea, quotienscumque imperātor appel- lātus sum, aurum coronārium nōn accepi, decernentibus municipiis et colonis aeque benigne adque antea decreverant. Ter munus gladiātorium dedī meo nomine et quinquiens filiōrum meo- rum aut nepōtum nomine; quibus muneribus depugnaverunt homi- num circiter decem millia. Bis athletarum undique accitōrum spectaculum populo praebui meo nōmine et tertium nepotis meī no- mine. Ludos fecī meo nomine quater, aliorum autem magistrā- tuum vicem ter et vīciens. Pro contegio xvvirōrum magister con- legiī collega M. Agrippa ludos saeclares C. Furnio C. Silano cos. feci. Consul xiii ludos Martiales primus fecī, quos post id tempus deinceps insequentibus annis s. c. et lege fecerunt consules. Venationes bestia- rum Africanarum meo nōmine aut filiorum meōrum et nepotum in cir- co aut in foro aut in amphitheatris populo dedi sexiens et viciens, quibus confecta sunt bestiarum circiter tria millia et quingentae. Navalis proelī spectaclum populo dedi trans Tiberim, in quo loco nunc nemus est Caesarum, cavato solo in longitudinem mille et octingentōs pedēs, in lātitudinem mille et ducentī. In quo tri- ginta rostrātae nāves trirēmes aut biremēs, plures autem minōres inter se conflixērunt. Quibus in classibus pugnave- runt praeter rēmigēs millia hominum tria circiter. In templīs omnium civitātium provinciae Asiae victor orna- menta reposui, quae spoliātis templis is, cum quō bellum gesseram, privātim possederat. Statuae meae pedestrēs et equestres et in quadrigeis argenteae steterunt in urbe xxc circiter, quas ipse sustuli exque eā pecuniā dona aurea in āede Apollinis meō nomi- ne et illōrum, qui mihi statuārum honorem habuerunt, posui. Mare pacāvi ā praedonibus. Eō bello servōrum, qui fugerant ā dominis .suis et arma contrā rem publicam cēperant, triginta fere millia capta dominis ad supplicium sumendum tradidi. Iuravit in mea verba tōta Italia sponte suā et me belli, quō vīci ad Actium, ducem depoposcit. Iura- verunt in eadem verba provinciae Galliae Hispaniae Āfrica Sicilia Sar- dinia. Qui sub signis meis tum militaverint, fuerunt senātōres plūres quam dcc, in iīs qui vel antea vel posteā consules factī sunt ad eum diem quō scripta sunt haec, lxxxiii, sacerdotēs circiter clxx. Omnium prōvinciarum populi Romani, quibus finitimae fuerunt gentēs quae nōn parerent imperio nostro, fines auxi. Gallias et Hispa- niās prōvinciās, item Germaniam qua claudit Ōceanus a Gādibus ad osti- um Albis flūminis pacavi. Alpes a regiōne eā, quae proxima est Ha- driānō marī, ad Tuscum pacari feci nullī gentī bello per iniūriam inlāto. Classis mea per Oceanum ab ōstio Rhēni ad sōlis orientis re- gionem usque ad fines Cimbrorum navigavit, quō neque terra neque mari quisquam Romanus ante id tempus adīt, Cimbrique et Charydes et Semnones et eiusdem tractūs aliī Germānōrum populi per legātōs amici- tiam meam et populi Romāni petierunt. Meo iussū et auspicio ducti sunt duo exercitūs eōdem fere tempore in Aethiopiam et in Arabiam, quae appel- latur Eudaemōn, maximaeque hostium gentīs utriusque copiae caesae sunt in acie et complura oppida capta. In Aethiopiam usque ad oppi- dum Nabata perventum est, cuī proxima est Meroē in Arabiam usque īn fīnēs Sabaeorum processit exercitus ad oppidum Mariba. Aegyptum imperio populi Romani adieci. Armeniam maiōrem inter- fecto rēge eius Artaxe cum possem facere provinciam, māluī maiōrum nostrōrum exemplo regnum id Tigrani regis Artavasdis filio, nepoti au- tem Tigrānis regis, per Ti. Neronem tradere, qui tum mihi privignus erat. Et eandem gentem posteā desciscentem et rebellantem domitam per Gāium filium meum regi Ariobarzani regis Medorum Artabazi filio regen- dam tradidi et post eius mortem filio eius Artavasdi. Quo interfecto Tigra- nem, qui erat ex rēgiō genere Armeniorum oriundus, in id regnum mīsī. Pro- vincias omnīs, quae trans Hadrianum mare vergunt ad Orientem, Cyre- nāsque, iam ex parte magnā rēgibus ea possidentibus, et antea Siciliam et Sardiniam occupātās bello servili reciperāvī. Colonias in Āfrica Sicilia Macedoniā utrāque Hispāniā Achaia Asia Syria Gallia Narbonensi Pisidia militum dedūxī. Italia autem xxviii coloni- ās, quae vīvo me celeberrimae et frequentissimae fuerunt, mea auctoritate deductas habet. Signa mīlitaria complura per aliōs ducēs āmissa devictīs hostibus recepi ex Hispania et Gallia et a Dalmateis. Parthos trium exercitum Romano- rum spolia et signa reddere mihi supplicesque amicitiam populī Romanī petere coegi. Ea autem signa in penetrālī, quod est in templo Martis Ultoris, reposui. Pannoniorum gentes, quas ante me principem populi Romanī exercitus nun- quam adīt, devictas per Ti. Neronem, qui tum erat privignus et legātus meus, īmperio populi Romani subieci protulique finēs Illyrici ad ripam fluminis Danuui. Citra quod Dacorum transgressus exercitus meis auspicis victus profliga- tusque est, et postea trans Danuvium ductus exercitus meus Dacorum gentes imperia populi Romani perferre coegit. Ad me ex India regum legationes saepe missae sunt non visae ante id tempus apud quemquam Romanorum ducem. Nostram amicitiam appetiverunt per legatos Bastarnae Scythaeque et Sarmatarum, qui sunt citra flūmen Tanaim et ultrā, reges, Albanorumque rēx et Hibērorum et Medorum. Ad mē supplices confugerunt regēs Parthorum Tīridates et postea Phrātes regis Phratis filius; Medorum Artavasdes, Adiabenorum Artaxa- .res, Britannorum Dumnobellaunus et Tincommius, Sugambrorum Maelo, Marcomanōrum Sueborum . . . rus. Ad me rex Parthorum Phrates Orodis filius filiōs suōs nepotesque omnes misit in Italiam, non bello superātus, sed amicitiam nostram per liberōrum suōrum pignora petens. Plūrimaeque aliae gentēs expertae sunt p. R. fidem me prin- cipe, quibus anteā cum populo Romano nullum extiterat legationum et amicitiae commercium. Ā me gentēs Parthōrum et Mēdōrum per legātos principes eārum gen- tium rēgēs petitōs accēperunt Parthi Vononem, regis Phrātis fīlium, rēgis Orōdis nepōtem, Mēdī Ariobarzanem, rēgis Artavazdis fi- lium, regis Ariobarzanis nepotem. In consulātū sexto et septimo, postquam bella civilia exstinxeram, per consēnsum ūniversōrum potitus rerum omnium, rem publicam ex meā potestāte in senātus populique Romani arbitrium transtulī. Quō pro merito meō senatus consulto Augustus appellatus sum et laureīs postēs aedium meārum vestiti publice coronaque civīca super iānuam meam fīxa est et clupeus aureus in cūria Iūliā posi- tus, quem mihi senatum populumque Romanum dare virtutis cle- mentiaeque iustitiae et pietatis caussā testatum est per eius clūpei inscriptionem. Post id tempus auctōritāte omnibus praestiti, potes- tatis autem nihilo amplius habui quam cēteri qui mihi quo- que in magistratu conlegae fuerunt. Tertium decimum consulātum cum gerebam senatus et equēster ordo populusque Romānus ūniversus appellavit me patrem patriae idque in vestibulo aedium meārum inscribendum et in curiā Iulia et in forō Aug. sub quadrigeis, quae mihi ex s. c. positae sunt, censuit. Cum scripsi haec, annum agebam septuagensumum sextum. Summā pecūniae, quam dedit vel in aerarium vel plebei Romanae vel dimis- sis militibus denarium sexiens milliens. Opera fecit nova aedem Martis, Iovis Tonantis et Feretri, Apollinis, dīvī Iūli, Quirini, Minervae, Iunonis Reginae, Iovis Libertatis, Larum, deum Penātium, Iuventatis, Matris Magnae, Lupercal, pulvinar ad circum, cūriam cum Chalcidico, forum Augustum, basilicam Iuliam, theatrum Marcelli, porticum Octaviam, nemus trans Tiberim Caesarum. Refēcit Capitolium sacrasque aedes numero octoginta duas, theatrum Pom- peī, aquarum rivos, viam Flaminiam. Īmpensa praestita in spectacula scaenica et munera gladiatorum at- que athletas et venationes et naumachiam et donata pecunia colo- nis municipiis oppidis terrae mōtu incendioque consum- ptis aut viritim amicis senatoribusque quōrum census explēvit, īnnumerabilis. ORATIONES Laudatio funebris M. Claudii Marcelli Serv. A. . devota Balbus, grom., Expos. et Ratio Omn. Formarum . EXPOSITIO ET RATIO OMNIVM FORMARVM. Notum est omnibus, Celse, penes te studiorum nos- .trorum manere summam, ideoque primum sedulitatis meae inpendium iudiciis tuis offerre proposui. nam cum sibi inter aequales quendam locum deposcat aemulatio, nemi- nem magis conatibus nostris profuturum credidi quam qui inter eos in hac parte plurimum possit. itaque quo cultior in quorundam notitiam ueniat, omnia tibi nota perlaturus ad te primum liber iste festinet, apud te tiro- cinii rudimenta deponat, tecum conferat quidquid a me inter ipsas armorum exercitationes accipere potuit. et si meretur publica conuersatione sufferre uniuersorum ocu- los, a te potissimum incipiat quod si illi parum diligen- tem adhibitam curam esse credideris et in aliqua cessasse uidebimur parte, non exiguum laboris mei consequar fru- ctum, quod te monente malignorum lucri fecerim existi- mationem. quaeso itaque, si non est inprobum, habeat .apud te quandam excusationem, quod non potuerit eo tempore consummari, quo genus hoc instrumenti feruen- tibus studiis nostris disparatum est. omnium enim, ut puto, liberalium studiorum ars ampla materia est; cui in hac modica re nequid deesset, ingenti animo admoueram uires. interuenit clara sacratissimi imperatoris nostri ex- peditio, quae me ab ipsa scribendi festinatione seduceret. nam dum armorum magis exerceor cura, totum hoc ne- gotium uelut oblitus intermiseram, nec quicquam aliud quam belli gloriam cogitabam. at postquam primum hosticam terram intrauimus, statim, Celse, Caesaris nostri opera mensurarum rationem exigere coeperunt. erant dandi interueniente certo itineris spatio duo rigores ordinati, quibus in tutelam commeandi ingens uallorum adsurgeret molis hos inuento tuo operis decisa ad aciem parte fer- ramenti usus explicuit. nam quod ad synopsim pontium pertinet, fluminum latitudines dicere, etiam si hostis in- festare uoluisset, ex proxima ripa poteramus. expugnan- .dorum deinde montium altitudines ut sciremus, uenerabilis diis ratio monstrabat. quam ego quasi in omnibus tem- plis adoratam post magnarum rerum experimenta, quibus interueni, religiosius colere coepi, et ad consummandum hunc librum uelut ad uota reddenda properaui. postquam ergo maximus imperator uictoria Daciam proxime resera- uit, statim ut e septentrionali plaga annua uice transire permisit, ego ad studium meum tamquam ad otium sum reuersus, et multa uelut scripta foliis et sparsa artis ordini inlaturus recollegi. foedum enim mihi uidebatur, si genera angulorum quot sint interrogatus responderem multa ideoque rerum ad professionem nostram pertinen- tium, in quantum potui occupatus, species qualitates con- diciones modos et numeros excussi. per que satis ampla mediocritatis meae opinio seruabitur, si illa uir tantae .auctoritatis studentibus profutura iudicaueris. Ergo nequid nos praeterisse uideamur, omnium mensu- rarum appellationes conferamus. nam mensura non tantum ista de qua loquimur appellatur, sed et quidquid pondere aut capacitate aut animo finitur mensuram eque quam longitudinem appellant. quid ergo mensura sit de qua quaeritur, tractemus. Mensura est conplurium et inter se aequalium in- teruallorum longitudo finita, ut pes per unciam, per pe- dem decempeda, per decempedam actus, per passum sta- dium, per stadium miliarium, et his similia. Mensurarum appellationes quibus utimur sunt duo- decim, digitus uncia palmus sextans pes cubitus gradus passus decempeda actus stadium miliarium. minima pars harum mensurarum est digitus siquid enim infra digitum metiamur, partibus respondemus, ut dimidiam aut tertiam. uncia habet digitum unum et tertiam partem digiti. pal- mus habet digitos iiii, uncias iii. sextans, que eadem dodrans appellatur, habet palmos iii, uncias viiii, digitos .xii. pes habet palmos iiii, uncias xii, digitos xvi. in pede porrecto semipedes duo. in pede constrato semipedes iiii. in pede quadrato semipedes viii. cubitus habet sesqui- pedem, sextantes duas, palmos vi, uncias xviii. gradus habet pedes duo semis. passus habet pedes quinque. de- cempeda, quae eadem pertica appellatur, habet pedes x. actus habet longitudinis ped. cxx, latitudinis ped. cxx. stadium habet pedes dcxxv, passus cxxv. miliarium habet passus mille, milia pedum v, stadios viii. Mensurae aguntur generibus duodecim. digitis. di- gitus est in pede pars xvi. unciis. uncia est in pede pars xii. palmis. palmus iiii. sextantibus. sextans, quae eadem .dodrans appellatur, habet uncias viiii, digitos xii. pedibus. pes palmos iiii. cubitis. cubitus pedem semis. gradibus. gradus habet pedes iis. passibus. passus habet pedes v. decempedis. decempeda pedes x. actibus. actus habet pe- des cxx. stadiis. stadium habet pedes dcxxv. miliariis. mi- liarium habet p. v. Pes prostratus sic obseruabitur. ducis longitudinem per latitudinem facit embadon. Pes quadratus sic obseruabitur. longitudinem per la- titudinem metiemur, deinde per crassitudinem et sic effi- cit pedes solidos. Pes quadratus concauus capit amforam trimodiam. In centuria agri iugera cc, modii dc. in circuitu ped. viiiidc habet. in ea pedum iicccc per iicccc, passus cccclxxx per cccclxxx, actus xx per xx, cubita dc per dc. Pedes ut in cubitos redigamus, semper duco octies, et sumo partem xii erunt cubita. cubita uero ut in pe- des redigamus, semper duco duodecies, et sumo partem octauam erunt pedes. Mensurae aguntur generibus tribus, per longitudinem et latitudinem et altitudinem. hoc est rectum planum so- .lidum. rectum est cuius longitudinem sine lati- tudine metimur, ut lineas, porticus, stadia, miliaria, flu- minum longitudines, et his similia. planum est quod Greci epipedon appellant, nos constratos pedes; in quo longitudinem et latitudinem habemus; per quae me- timur agros, aedificiorum sola, ex quibus altitudo aut cras- situdo non proponitur, ut opera tectoria, inauraturas, ta- bulas, et his similia. solidum est quod Graeci stereon appellant, nos quadratos pedes appellamus; cuius longitudinem et latitudinem et crassitudinem metimur, ut parietum structuras, pilarum pyramidum aut lapidum ma- terias, et his similia. Omnis autem mensurarum obseruatio et oritur et de- sinit signo. signum est cuius pars nulla est. haec est om- nium extremitatium finitima contemplatio. signum autem .sine parte est initium, a quo omnia incipiunt. Extremitas est quo usque uni cuique possidendi ius concessum est, aut quo usque quisque suum seruat. extremitatium genera sunt duo, unum quod per rigorem obseruatur, alterum quod per flexus. rigor est quidquid inter duo signa ueluti in modum lineae rectum perspicitur; per flexus, quidquid secundum locorum natu- ram curuatur, ut in agris archifiniis solet. decumanus est longitudo rationalis, itemque cardo, constitutis in unum binis rigoribus, singulis spatio itineris interueniente. nam quidquid in agro mensorii operis causa ad finem rectum fuerit, rigor appellatur quidquid ad horum imi- tationem in forma scribitur, linea appellatur. Linea est longitudo sine latitudine, lineae autem fines signa. ordinatae rectae lineae sunt quae in eadem plani- tia positae et eiectae in utramque partem in infinitum non .concurrunt. Linearum genera sunt trea, rectum, circum ferens, flexuosum. recta linea est quae aequaliter suis signis rectis posita est; circum ferens, cuius incessus a conspectu signorum suorum distabit. flexuosa linea est multiformis, uelut aruorum aut iugorum aut fluminum; in quorum similitudinem et arcifiniorum agrorum extremitas finitur, et multarum rerum similiter, quae natura inaequali linea formata sunt. Summitas est secundum geometricam appellationem quae longitudinem et latitudinem tantum modo habet, summitatis fines lineae. plana summitas est quae aequaliter rectis lineis est posita. omnium autem summitatium metiundi obseruationes sunt duae, enormis et liquis; enormis, quae in omnem actum rectis angulis .continetur; liquis, quae minuendi laboris causa et salua rectorum angulorum ratione secundum ipsam ex- tremitatem subtenditur. Genera angulorum rationalium sunt tria, rectum ebes acutum. haec habent species viiii; rectarum linearum tres, rectarum et circumferentium tres, circumferentium tres. Rectarum ergo linearum species angulorum generis sui tres, recta ebes acuta. rectus angulus est euthygrammos, id est ex rectis lineis conprehensus, qui La- tine normalis appellatur. quotiens autem recta super recta linea stans ex ordine angulos pares fecerit, et sin- guli anguli recti sunt, et stans perpendicularis eius lineae super quam insistit est. cuius sede si subtendens linea perpendiculari fuerit iniuncta, efficit triangulum recto an- .gulo. ebes angulus est plus normalis, hoc est excedens recti anguli positionem, et qui, si triangulus se- cundum hanc positionem constitutus fuerit, perpendicula- rem extra finitimas lineas habeat. acutus angulus est conpressior recto; qui si a recta linea, quae sedis loco fuerit, rectam lineam secundum suam inclinationem emiserit, similique cohibitione rectam lineam in occursum exceperit, efficiet triangulum qui perpendicularem intra tres lineas habebit. rectus ergo angulus est normalis, ebes plus normalis, acutus minus normalis. Rectarum linearum et circumferentium species angu- lorum generis sui tres, recta ebes acuta. quae- cumque autem linea in dimensione medium secans circu- lum per punctum transiens ad circumferentem lineam pa- res alternos secundum suam speciem rectos angulos faciet. ebetes angulos faciet generis sui quaecumque or- dinata dimensioni linea intra semicirculum, in eo tamen spatio quod inter se et lineam quae per punctum semi- .circuli transiet interiacebit. quotiens intra semi- circulum linea fuerit ordinata dimensionis lineae, acutos angulos faciet generis sui, quos in circumferentia cludet. rectarum ergo et circumferentium linearum an- guli rectus ebes acutus; rectus, quoniam recta linea quae per punctum ad circumferentiam peruenit, medium secat circulum et utraque parte pares angulos diuidit; ebes et acutus ideo quod ordinata dimensioni linea intra semi- circulum inferiores facit angulos maiores nam quos intra circumferentiam cludet, minores. Circumferentium linearum species angulorum generis sui tres, recta ebes acuta. quotiens ex uno duo- rum punctorum diastemate duo circuli pares exeunt, ad conexionem circumferentiarum interiores rectos angulos facient; ebetes exteriores, qui sunt sescontrarii rectis acuti anguli sunt lunati, qui inter rectos et ebe- tes includuntur. circumferentium linearum rec- tos angulos ideo quod si tres circuli pares inter se fue- rint aequali diastemate conexi, intra scriptos angulos pares alternos habebunt, per quorum signa si rectae lineae in- .tra scribantur, in partes quas circulorum conexio consu- met medias diuident. ebetes angulos exteriores, quod sunt omnibus intra scriptis maiores. lunati autem acuti, quod exilissima tenuitate finiuntur. Rationalium linearum genera angulorum haec sunt. quibus si flexuosa linea iniungatur, faciet species angulo- rum secundum suam inaequalitatem complures omnes tamen illae inaequalitates rationalibus lineis conpre- hendi et diuidi possunt. flexuosa autem linea sicut eli- cis aut cornualis. nam flexuosa linea ad mensu- ram redigitur, quem admodum ipsius loci natura permit- tit, qua proxima est rectae lineae adque circumferenti cir- culari, si terminibus arboribus notatis aut fossis aut uiis aut iugis montium et diuergiis aquarum fines obseruabun- tur. Angulus autem omnis species capit duas, planam et solidam. planus angulus est in planitia duarum linearum adtingentium, sed et non in rectum positarum, alterius ad alteram inclinatio. solidus angulus est cuius planitiae altitudo adiungitur aut aequatur. Forma est quae sub aliquo aut aliquibus finibus con- .tinetur. Formarum genera sunt quinque. unum quod ex fle- xuosa linea continetur. alterum quod ex flexuosa et ra- tionalibus. tertium quod ex circumferentibus. quartum quod ex circumferentibus et rectis. quintum quod ex rectis. ho- rum generum sunt species multitudinis infinitae. Flexuosarum linearum formae species habent multas in infinitum. Aeque multas ac uarias figuras habent formae, quo- tiens flexuosae lineae rationalis siue recta siue circularis linea interuenit. Circumferentium linearum formae aliquae sunt sine angulo, aliquae uno, aliquae duorum, aliquae trium, ali- quae quattuor, et aliquae super hunc numerum singulis angulis accedentibus ut plurimum in infinitum. forma est sine angulo circuli unius pluriumue. circulus autem est plana forma ab una linea conprehensa, ad quam ab uno signo intra formam posito omnes accedentes rectae lineae sunt inter se pares. ex pluribus circulis forma sine .angulo, ut harenae ex quattuor circulis; ex pluribus quam quinque, ut in opere picturarum aut ar- chitectura. forma anguli unius ex tribus circinis, ut in opere marmoreo. duorum angulorum forma e duo- bus circinis, trium angulorum ex tribus circinis, quattuor angulorum ex quattuor circinis, reliquae accedentibus singulis plurilaterae in infinitum. Rectarum linearum et circumferentium forma sine angulo duorum laterum totidemque angulorum forma est ex recta linea et circumferenti semicirculo. rec- tarum linearum et circumferentium formae sine angulo lateris unius, duorum angulorum ex duobus lateribus, trium angulorum ex tribus lateribus, quattuor ex quattuor, reliquae singulis accedentibus plurilaterae. tri- latera forma est trium laterum totidemque angulorum ex duabus rectis lineis et una circumferenti, uel ex duabus circumferentibus et una recta. ex duabus ergo .rectis et una circumferenti. ex duabus circumferentibus et recta. quadrilatera forma est quattuor laterum totidemque angulorum ex quattuor lineis comprehensa, ut duabus rectis et duabus circumferentibus. plu- rilatera forma est quae plus quam quattuor lineis com- prehensa est, ut quinque laterum totidemque angulorum ex duabus rectis et tribus circumferentibus, ex tribus rectis et duabus circumferentibus. et quaecum- que huic formae accedentibus singulis angulis et late- ribus similis fuerit, plurilatera appellatur. Planarum autem et rectis lineis comprehensarum aliae sunt trilaterae, aliae quadrilaterae, aliae singulis adiectis super hunc numerum plurilaterae in infinitum. trilatera forma est quae tribus rectis lineis continetur. trilatera- rum formarum et ex rectis lineis comprehensarum species sunt quattuor. una qua rectus angulus continetur, et ef- ficit triangulum recto angulo, quod Graeci orthogonion appellant. . . . plurilatera forma est quae plus quam quattuor rectis li- neis sub qualicumque specie continetur . . . . . . quinque, quam formam Graeci pentagonon appellant. amplioribus quoque formis apud Graecos nomina ab angulis dantur, ut hexagono heptagono et super hunc .numerum compluribus. has nos plurilateras appellamus adiecto angulorum numero, ut sex angulorum et septem. et quantumcumque super hunc numerum auxeris, eandem appellationem utamur. Alia species est formae per quam frequenter archi- finiorum agrorum quadratura concluditur ex rectis angulis ex pluribus quam quinque, accedentibus super hunc numerum in quantacumque multitudine cogitaueris. Qualemcumque rectorum angulorum formam rectis lineis comprehendere. Ex data recta linea ducere posito signo . . . . . . relato in utramque partem circino, aequali punctorum diastemate circulos scribere opor- tet, per quorum conexionem recta linea transeat factura normales in data linea angulos. sed quo in rec- tarum linearum forma circularis linea non interueniat rec- tis, a circumferentiarum parte chiasmi cuiusdam ratione utamur. Quod si ab eadem recta linea ducenda fuerit quae rectum angulum faciat, ex quolibet puncto qui per caput recta linea transeat rectam lineam eicere, per cuius signum quod est in circumferentem lineam a capite rectae lineae recta linea transeat factura in data linea rectum angulum. in hanc autem rationem sublata circumferentia .chiasmis utendum est. nam quod ad extremam lineae normationem pertinet, uulgaris consuetudinis est sex octo et decem haec de qua supra disputauimus cir- culi ratio magis artificialis est, quae numeros non prae- finit habemus enim apud Eucliden, quocumque loco ad circumferentem lineam ex signis dimensionis duae lineae concurrerint, normam facturas. Lyricorum liber II Prisc. GL .K Calliope princeps sapienti psallerat ore. .Incertae sedis Ps.Bas. de metr. GL .K Huc ades o Lyaee .Bassareu bicornis, Maenalie bimater, crine nitidus apto. Luteis corymbis hedera te, coronis hasta viridis armet. Placidus ades ad aras, Bacche Bacche Bacche. Ps.Bas. de metr. GL .K Tibi nascitur omne pecus, tibi crescit herba .Ps.Bas. de metr. GL .K Frugiferae sacra deae quae colitis mystica iunctaeque Iovi nefasto. .Ps.Bas. de metr. GL .K Egregia percoluit ingenia musice, .carminis in ore tenet ingenium Sic Tiberis implacidus in maria labitur .sed ibi sedet ibi Bromia devata pede mulier .modo pecora rapida caper agitat humi .caput inanime tepet avida neque manus .Diom. GL .K Romani victores Germanis devictis Gaius Caesius Bassus, De Metris, fragmenta . FRAGMENTA DE METRIS Victorinus GL .K iambicus trimetrus .Rufin. GL .K iambicus autem, cum pedes etiam .dactylici generis adsumat, desinit iambicus videri, nisi percussione ita moderaveris ut, cum pedem sup- plodes, iambum ferias; ideoque illa loca percussionis non recipiunt alium quam iambum et ei parem tribrachyn, aut alterius exhibue- rint metri speciem. quod dico exem- plo faciam illustrius. est in Eunu- cho Terentii statim in prima pagina hic versus trimetrus exclu- sit revocat, redeam? non, si me obse- cret. hunc incipe ferire, videberis heroum habere inter manus ad sum- mam paucis syllabis in postremo mutatis totus erit herous, exclusit revocat, redeam? non, si mea fiat. ponam dubium secundo loco pedem, quo propius accedam, heros Atrides caelitum testor fidem. Ter. Maur. beatus ille qui procul negotiis. a.Ter. Maur. Socrates beatus ille qui procul negotiis. b.Ter. Maur. Diogenes beatus ille qui procul negotiis. c.Ter. Maur. Demophile, beatus ille qui procul negotiis. d.Ter. Maur. quod agis age beatus ille qui procul negotiis. e.Diom. GL .K Romani victores Germanis devictis. .Codd. Atil. Fortunatiani dicite, rogo vos, dicite, quid ita rapitur Attis. .nam primus est dactylus, secundus pariambus, ter- tius spondeus, quartus pariambus, quintus tribrachus, sextus item tribrachus, ultimus spondeus. et quod magis mirum videri potest, totus sotadeus numerus ex tro- chaeis potest constare pedibus, ut duo habeat ithy- phallica metra et unum trochaeum pedem sic Bacche Bacche Bacche Bacche Bacche Bacche Bacche. quibus si interposueris aliquos brachysyllabos, eiusdem scilicet rationis erit etiam mollior sic Bacche Bromie Bacche Bromie Bacche Bromie Bacche. nam ithyphallicum metrum saepe recipit hunc tribrachum, ut etiam apud Menandrum in Phasmate et apud Callimachum in epigrammatibus ostendi potest. cuius exemplum subieci, quo notius sit eum, cum sit sex syllabarum, adcrescere modo una syllaba modo duabus, per tribrachum scilicet pedem, sic huc ades, o Lyaee Bassareu bicornis Maenalie bimater, crine nitidus apto. luteis co- rymbis hedera te, coronis hasta viridis armet. pla- cidus ades ad aras, Bacche Bacche Bacche. DE ARCHEBULEO METRO Archebuleus accepit nomen versus, non quod Arche- bulus eum invenerit. nam Stesichorus, antiquior illo poeta, et Ibycus et Pindarus et Simonides usi sunt eo, sed passim et promiscue. Archebulus autem quia car- men ex hoc uno genere composuit, archebuleum no- minatum est. origo eius herous hexametrus est, exemplum tibi nascitur omne pecus, tibi crescit herba, quem facies heroum hexametrum adiectis dua- bus syllabis sic nam tibi nascitur omne pecus, tibi crescit et herba. est autem hic versus anapaesticus, quia, cum primus heroi hexametri dactylus syllabam amittit, reliquae duae breves iungunt se longae inse- quenti et deinceps ceterae in eandem formulam ve- niunt. nec tantum heroo hexametro se iungit hic versus, sed etiam post tres anapaestos accedit ad trimetrum. nam possis eum sic componere tibi crescit herba caelitum testor genus. hic versus dacty- licum melos summa cum voluptate aurium cludit, de quo, cum res coegerit, plura dicentur. est autem pen- tametrus, ex anapaestis constat fere pedibus, recipit spondeos, cluditur antibaccheo. de ultima syllaba, brevis an longa sit, supervacuum est monere. DE HIPPONACTEIS nunc ad hipponactea veniamus. e quis de tetrametri unius iambici genere, quia res exigebat, nos suo loco diximus. hic auctor trimetron scazonta fecit, id est claudicantem, cuius lex talis est, ut proxima ultimae syllaba utique sit longa et pro iambo pede versus spondeo finiatur aut trochaeo, quoniam nihil interest, novis- sima syllaba brevis an longa sit. cuius exemplum sella in curuli struma Nonius sedet fac pro sedet sedit, erit scazon sella in curuli struma Nonius sedit. rursus permutatio verborum et hunc faciet iambicum rectum sella in curuli struma sedit Nonius, et illum scazonta nec excitatur classico truci miles, iambicum rectum sic nec excitatur classico miles truci. hoc autem ita fieri observabimus, si aut ultimi duo pedes ex disyllabis ab- solutis verbis constabunt, aut quartus semipes posterior cum insequente pede trisyllabum perficit verbum, tam- quam Nonius, utique autem sextus pes perfectum ha- beat disyllabon, tamquam sedit fecit dixit. sed cum facile rectus iambicus admittat quinto loco spon- deum hic scazon pessimus erit, qui habuerit alium quinto loco quam iambum; quo tamen sine religione usus est Hipponax. eius exemplum nec excitatur classico miles rauco at si feceris nec excitatur classico pedes rauco, probabilem facies choliambum, de quo plura alias. idem fecit Hipponax in scazonte quadrato quod in trimetro, cuius exemplum est proh pudor sella in cu- ruli struma Nonius sedit; item aliter haesitat nec excitatur classico truci miles. de quo plura dicere supervacuum est, cum omnia quaecumque accidunt tri- metro scazonti huic quoque accidere possint. DE HENDECASYLLABO PHALAECIO venio nunc ad hendecasyllabon phalaecium, qui ex simili causa, ut plerique, a cultore sue, non inventore, nomen accepit. nam hic versus apud Sappho frequens est, cuius in quinto libro complures huius generis et con- tinuati et dispersi leguntur. huius hendecasyllabi varia divisio est et omnis aut ex se efficiens aut ad aliquod pertinens metrum. sed prima vulgaris quidem illa di- visio, quae docet eum partem habere ex heroo, partem ex iambo, cuius exemplum castae Pierides meae Camenae. ex heroo sic dividitur castae Pierides sonitum dedit aere ca- noro; ex iambico sic meae Camenae caelitum testor genus. altera divisio est, cuius feceram mentionem, cum de epodo Callimachi dicerem hoc exemplo siccas ducite machinae carinas. nam primi duo pedes reliquis quattuor adsumptis faciunt heroum sic siccas ducite remigio subeunte carinas; reliqua pars ithy- phallicum facit machinae carinas. tertia divisio est castae Pierides meae Camenae. detracto enim Camenae fit anacreonteon metrum syllabarum octo, quod musici bacchicon vocant, gram- matici choriambicon, qui duplex constat ex longa et duabus brevibus et longa, id est ex choreo et iambo. hoc metrum incrementum accipit et totum ab Alcaeo tractatum est et ab Horatio nostro. nam quod est castae Pierides meae, id est apud Horatium intermissa Venus diu. demus illi incrementum, id est pro uno duos choriambos, fiet intermissa Venus missa Venus diu et castae Pierides Pierides meae. huic simile Maecenas atavis edite regibus o et praesidium et dulce decus meum. hic etenim, qui disyllabo verbo absoluto finitur, si amiserit choriambum, erit illi metro par, cuius exemplum castae Pierides meae fiet enim o et praesidium meum. rursus adcrescat choriambus, fiet castae Pierides Pie- rides meae et o et praesidium et dulce decus meum et intermissa Venus missa Venus diu. demus etiam nunc illi unius choriambi incrementum, fiet castae Pierides Pierides Pierides meae, quale est illud apud Horatium, quod et ipsum ab Alcaeo sumpsit, tu ne quaesieris, scire nefas, quem mihi, quem tibi. hoc ipsum imminuendo paulatim tria haec metra quae rettuli manifestiora faciam tu ne quaesieris quem mihi quem tibi hoc par est illi Maecenas atavis edite regibus. alterum detraham choriambum, fiet tu ne quaesieris tibi hoc par est illi intermissa Venus diu et castae Pierides meae. de priapeo metro. ex hac divisione et priapeus na- scitur versus, cuius exemplum apud Catullum hunc lucum tibi dedico consecroque, Priape. nam cum in duo commata hic versus dividatur, superius comma octo syllabarum erit, sequens septem deminuta superioris commatis parte, ut si facias mater saeva Cupidinum mater saeva Cupido. sed adeo totus hic ex heroo venit hexametro, ut et apud Homerum nullo immutato verbo complures inveniantur priapei et apud Vergilium, quorum unum in praesentia posuimus, qui forte succurrit, credo et alios inveniri posse complures cui non dictus Hylas puer et Latonia Delos. quod apparet ita esse, quoniam ita huius versus exigit natura, ut inter duo commata exiguam pronuntiando interponas moram. nam cui non dictus Hylas puer par est huic hunc lucum tibi dedico, sequens autem comma et Latonia Delos huic, consecroque Priape. non ignoro autem variari primas et secundas syllabas utriusque in priapeo com- matis, ut modo ab iambo incipiat, modo a trochaeo, tamquam hunc lucum tibi dedico consecroque, Priape, libens hoc tibi dedico, libens, sancte Priape. nam et hendecasyllabus, quem phalaecium vocamus, apud an- tiquos auctores eodem modo solebat incipere alias a spondeo, alias ab iambo, alias a trochaeo, ut apud Catullum. hendecasyllabus a spondeo pas- ser deliciae meae puellae, a trochaeo arido modo pumice expolitum, ab iambo meas esse aliquid putare nugas. quae omnia genera hendecasyllabi Ca- tullus et Sappho et Anacreonta et alios auctores se- cutus non tamquam vitiosa vitavit, sed tamquam legi- tima inseruit. ex quibus quoniam priapeus nascitur, necesse est easdem habeat varietates. quarta divisio est hendecasyllabi talis castae quas veneramur o sorores. nam priore commate Callimachus in epigrammatibus usus est et Bacchy- lides in carminibus et alii. heroi autem dactylici pars est hoc modo castae quas veneramur Olympia templa tenentes. quinta divisio est hendecasyllabi hoc exemplo castae Pierides novem sorores. nam secundum primum spondeum insertus huic hendecasyllabo anapaestus ionicum sotadeum facit sic castae dociles Pierides novem sorores. ex quo non est mirandum quod Varro in cynodidascalico phalecion metrum ionicum trimetrum appellat, quidam ionicum minorem. sexta divisio est hoc exemplo cui dono le- pidum novum libellum. pars enim prior est cui dono, quae accidit heroo metro sic cui dono titulum Troiae qui primus ab oris. reliqua pars hendecasyllabi lepi- dum novum libellum anacreonteon facit metron octo syl- labarum iambicum ab anapaesto incipiens, quale est illud apud Laevium mea Vatiena amabo. de galliambo. ex hoc nascitur galliambus repetito hoc metro, sed una syllaba detracta, ut habeat semi- pedem clausulam, quale est hoc mea Vatiena amabo, ut faciat mea Vatiena amabo, mea Vatiena ama, et illud similiter lepidum novum libellum, lepidus novus liber. huic pares sunt apud Maecenatem ades, inquit, o Cybebe, fera montium dea, ades et sonante typano quate flexibile caput. sed quo magis hic versus, quod matri sacer est Idaeae, vibrare videatur, proximum ab ultimo pedem brachysyllabon fecerunt et Graeci et hic ipse Maecenas iis quos modo rettuli proximum sic, latus horreat flagello, comitum chorus ululet, et Catullus Phrygium nemus citato cupide pede tetigit, et ille alterius auctoris o qui chelyn cano- ram plectro regit Italo ut si facias illud ex Laeviano metro ad hanc legem mea Vatiena amabo, mea cura, mea Venus. Catullus in anacreonteo ades inquit o Cybebe. potest adhuc fieri crispior, si pro uno iambo brachysyllabon posuerimus in hunc mo- dum mea vita, mea voluptas, mea cura, meus amor. hic versus habet primum pedem anapaestum, secundum saepe iambum, non numquam tribrachum, tertium iambum, semipedem accipit medium, quia ex duobus commatibus constat; sequens comma accipit pariambum, trochaeum, brachysyllabum, semipede cluditur. siquis autem quaesierit, quid ita, cum sit galliambicus versus, iambici quoque nomen acceperit, hoc versu, qui est apud Maecenatem, lecto intelleget eum ex iambico quoque trimetro nasci hic nympha cingit omnis Acheloum senem. adice syllabam Acheloo, fiet galliambicus sic hic nympha cingit omnis Ache- loium senem. esse autem huic metro cognationem cum sotadeo cognoscamus hinc licet, quia facta transla- tione modica et sotadeus qui fuit transit in galliambum et eodem modo galliambus in sotadeum. ex galliambo in sotadeum sic Phrygium nemus citato cupide pede tetigit, Phrygium cupide pede tetigit nemus citato contra Galli timidi semianimes ter- gora versant, Galli tergora versant timidi semianimes. septima divisio hendecasyllabi talis est vivis ludis habes amas amaris. nam quattuor syl- labis prioribus detractis, quae accidere possunt heroo inci- pienti cuilibet relinquitur habes amas amaris, par ana- creonteo metro, quod est syllabarum septem. constat ex tribus iambis et semipede particula est posterior hippo- nactei versus iambici quadrati, quem dixi a comi- cis antiquis et latinis et graecis interponi frequentissime sic quid maestus incedis Micon? habes, amas, amaris. puto me satis diligenter persecutum hendecasyllabi singulos articulos ut ostenderem, cum quot metris ei quaedam necessitudo contingeret. DE PHILICIO METRO Philicius versus ex duplici pede constat, quem bac- chicon musici, choriambicon grammatici vocant. habet longam et duas breves et longam, id est trochaeum et iambum. hoc autem Philicus conscripsit hymnos Ce- reri et Liberae, tali genere metri, quod scilicet et sacris alis et arcanae deorum venerationi credidit con- venire. apud nostros hoc metrum non reperio. exemplum eius tale est frugiferae sacra deae quae colitis mystica iunctaeque Iovi nefasto. hunc hexametrum ex numero bacchico composuit Philicus, quo usus est etiam Ar- chebulus, de quo auctore supra rettuli; clusit autem antibaccheo. numerus hic frequens est apud lyricos et praecipue apud Alcaeum, Sappho, Anacreonta. nascitur tamen et hic ab heroo, cuius dactylo primo, qui constat ex longa et duabus brevibus, si iunxeris sequentis dactyli vel spondei syllabam primam, facies choriambum hoc modo arma virum, et in sequenti versu Italiam. ad summam pentametrum heroum, qui habet dactylos primos duos, velut hunc unde meus veniat mollis in ora liber, adiectis duabus syllabis longis facies choriambicum ex heroo pentametro sic unde meus nunc veniat mollis in haec ora liber, et dum meus assiduo luceat igne focus sic dum meus hic assiduo luceat hoc igne focus. DE PAEONICO METRO paeonicus versus quadratus ab Aristophane comico compositus est ex eo paeone, qui constat longa syl- laba et tribus brevibus. cluditur autem cretico, qui et ipse constat eiusdem generis et temporum totidem quot ille, una parcior syllaba est, ne, si fluat eodem numero, rhythmos, non metrum fiat. huius exemplum egregia percoluit ingenia musice, carminis in ore tenet ingenium sic Tiberis impla- cidus in maria labitur. DE PROCELEUMATICO proceleumaticus constat ex duobus pariambis, id est quattuor brevibus syllabis, cuius exemplum et in pedum demonstratione posui et nunc referam sedet ibi Bromia devata pede mulier, modo pe- cora rapida caper agitat humi, caput inanime tepet avida neque manus. habet hic versus proceleuma- ticos tres, quartum pariambum, semipede cluditur, ita ut detracta proceleumatico syllaba in tribrachum cadat et insistat, ne, ut dixi, numerus sit, non metrum. DE SATURNIO VERSU de saturnio versu dicendum est, quem nostri existi- maverunt proprium esse Italicae regionis, sed falluntur. a Graecis enim varie et multis modis tractatus est, non solum a comicis, sed etiam a tragicis. nostri autem antiqui, ut vere dicam quod apparet, usi sunt eo non observata lege nec uno genere custodito, ut inter se consentiant versus, sed praeterquam quod durissimos fecerunt, etiam alios breviores, alios longiores inse- ruerunt, ut vix invenerim apud Naevium, quos pro exemplo ponerem. apud Euripidem et Callimachum et quosdam antiquae comoediae scriptores tale inveni genus turdis edacibus dolos comparas amice; apud Archilochum tale quem non rationis egentem vicit Ar- chimedes, et tertium genus consulto producit eum quo sit impudentior. apud nostros autem in tabulis antiquis, quas triumphaturi duces in Capitolio figebant victoriaeque suae titulum saturniis versibus proseque- bantur, talia repperi exempla ex Regilli tabula duello magno dirimendo regibus subigendis, qui est subsimilis ei quem paulo ante posui consulto pro- ducit eum quo sit imprudentior; in Acilii Glabrionis tabula fundit fugat prosternit maximas legiones. apud Naevium poetam hos repperi idoneos ferunt pulchros crateras aureas lepi- stas et alio loco novem Iovis con- cordes filiae sorores. sed ex omnibus istis, qui sunt asperrimi et ad demonstrandum minime accommodati, optimus est quem Metelli proposuerunt de Naevio aliquotiens ab eo versu lacessiti malum dabunt Metelli Naevio poetae. hic enim saturnius constat ex hipponactei quadrati iambici posteriore com- mate et phallico metro. hipponactei quadrati exemplum quid immerentibus noces, quid invides amicis? nam malum dabunt Metelli simile est illi quid invides amicis, cui detracta syllaba prima facit phallicon metrum, invides amicis. ex quibus compositus est hic saturnius, ut sit par huic, quid invides amicis, invides amicis hoc modo, malum dabunt Metelli Naevio poetae. DE RELIQUIS HORATII METRIS nunc reliqua metra Horatii, quae nondum attigi, persequi volo, iam satis terris nivis atque dirae grandinis misit pater et rubente dextera sacras iaculatus arces terruit urbem. hendecasyl- labus sapphicus fiet phalecius immutato ordine vile potabis modicis Sabinum hoc metrum tria cola habet paria, quartum brevem clausulam. sumptum est ab Alcaeo; Sappho quoque frequenter eo utitur. monostropha vocantur haec carmina, quia ad primam strophen cetera respondent nulla interveniente epodo, quae cum a prima strophe differat, faciat eam, quam musici et grammatici triada nominant. composita autem cola huius carminis singula ex duobus commatibus, quorum quod antecedit ex archilochio quadrato na- scitur sic iam satis terris magisque genibus haerebo tuis hoc enim par est huic nunc ita est, magis ma- gisque genibus haerebo tuis. sequens comma trimetri iambici primam habet partem; componitur sic, nivis at- que dirae genibus haerebo tuis, ut sit par huic magis magisque genibus haerebo tuis. clausula strophes huius haec est, terruit urbem, quae nascitur ab heroo hexa- metro sic, arma virumque cano Troiae qui terruit ur- bem. nam primus ab oris, pro qua hanc clausulam posui, par est huic non tantum numero, sed etiam pedi- bus constat enim ex dactylo et spondeo. quae clausulae et per se repetitae et inter se iunctae anapaesticon me- tron efficiunt sic, terruit urbem terruit urbem terruit urbem primus ab oris, inclyte parva prodite patria nomine celebri claroque potens. alterum carmen quis multa gracilis te puer in rosa perfusus liquidis urget odoribus grato, Pyrrha, sub antro? cui flavam religas comam. prima duo cola paria sunt, Maecenas atavis edite regibus; duo quae subsequuntur commata priapei sunt versus, ut iam docui sed praepo- stere posita, quorum ordo hic est, cui flavam religas comam grato, Pyrrha, sub antro hunc lucum tibi dedico consecroque, Priape. de hendecasyllabo alcaico. tertium genus carminis est vides ut alta stet nive can- didum Soracte, nec iam sustineant onus silvae la- borantes geluque flumina constiterint acuto. primum et secundum colon paria sunt. constat singula ex duobus commatibus, quorum quod antecedit ex trimetro iam- bico sumptum est et cum eo compositum sic, vides ut alta genibus haerebo tuis. sequitur comma stet nive candidum; ex hemistichio pentametri heroi deli- bata syllaba compositum est reddita enim syllaba fit tale, stet nive candidulum. potest etiam videri pars metri illius extrema, quod est tale, Maecenas atavis edite regibus, de quo iam disputavimus, ut hoc ita cum illo iungatur, Maecenas atavis stet nive candidum. constat enim hoc comma ex choriambo, quem faciunt iuncti trochaeus et iambus, et iambo. ita facile convenit et cum choriambico metro, quod bacchicon musici vocant, quale est Maecenas atavis edite regibus. sed qui altius haec non perspexerunt grammatici, hoc putant metrum decurtato pentametro factum, ut reddita syllaba fiat pentametrum tale, Maecenas atavis edite remigibus; itemque versum illum, solvitur acris hiems grata vice veris et Favoni, non ex duobus metris compositum putant, ut, cum de Archilocho loquebar, ostendi, qui tetrametro heroo phallicum metrum iunxit, sed hexa- metrum maiorem syllaba vocant. tertium colon, silvae laborantes geluque, ex trimetro iambico factum de- tractis ei tribus syllabis adice enim ei rursus tres syllabas, id est semipedem longum et iambum, fiet trimetrus, silvae laborantes geluque frigido. rursus detrahe syllabam huic colo ultimam, fiet silvae labo- rantes gelu, qui est epodus ex trimetro par illi, altas maritat populos. nam quem ad modum si adieceris idem nomen, erit probabilis trimetrus, silvae laborantes gelu Simonides. quartum colon est flumina constiterint acuto. haec clausula huius strophes facta est ex tetra- metro epodo, cuius auctor Archilochus. exemplum subieci aut Ephesum bimarisve Corinthi sic, flumina constiterint et acuto. nam sive praeposueris duos dactylos pedes sive subieceris, hexametrus herous est praepositis pedibus sic, praecipitataque flumina constiterint et acuto, subiectis pedibus sic, flumina constiterint et acuto frigoris ictu. sed detrahitur epodo syllaba, ut fiat conveniens clausula sic, flumina con- stiterint acuto. archebuleo quoque metro si detraxeris primum pedem, qui est anapaestus aut spondeus, et proximas ei duas breves, id est semipedem, reliquum erit par huic clausulae. sic autem divides, neque nubila nec veteres agitantur orni nec veteres agitantur orni par est huic, flumina constiterint acuto. hoc quoque carminis genus ab Alcaeo lyricus noster accepit. quartum metron est Horatii, de quo nihil adhuc diximus, Lydia, dic per omnes te deos oro, Sybarim cur properas amando. quod metron et ipse Horatius ignorando quale esset laboriosa obser- vatione semel omnino facere conatus est, et in eo tamen parum decenter erravit. nam fecit illud asperius uno immutato pede. quod si scisset choriambicon esse et habere clausulas certas, non in illam salebram inci- disset. nam primum comma ex choriambo et anti- bacchio compositum est, Lydia dic per omnes. se- cundum colon, quod est longius, tres habet choriambos et unum antibacchium scilicet clausulae gratia, quod metron Alcaeus sic ordinavit, homo in musicis exer- citatissimus. at Horatius primum choriambum du- rissimum fecit pro iambo spondeum infulciendo sic, hoc deos vere Sybarim. nam si secutus esset Al- caeum, sic ordinasset, hoc dea vere. error tamen illius habet excusationem, quod in ea perseveravit lege, quam ipse sibi aliquo casu fecerat, usque ad ultimam partem non mutando. restat unum genus carminis, de quo nihil adhuc diximus, non ebur neque aureum mea re- nidet in domo lacunar. et hoc sumptum ab Alcaeo et ab illo tractatum frequenter et ab Horatio semel omnino compositum. est autem iambicum, et primum quidem comma cum trimetro versu iungitur sic, beatus ille non ebur neque aureum. insequens autem metrum Archilochium iambicon curtum habet, cuius exemplum trahuntque siccas machinae carinas, sic et hoc, mea renidet in domo lacunar. omnia me metra Horatiana persecutum existimo. illud in totum naturam metrorum cognoscere volentes possum admonere, etiamsi non omnia comprehendi, quaecumque apud Graecos poetas possunt inveniri metra, quia sunt apud lyricos et tragicos et comicos innumerabiles figurae compositionum, tantum me tamen hoc libro consecutum, quem et paucis composui diebus et memoria tantum modo adiuvante, ut quodcumque metrum novum aliquis se invenisse iudicarit, ad haec quae enumeravi utique referatur, cum omnia metra varientur aut adiectione aut detractione aut concin- natione aut permutatione. esse et alias species non ignoro, sed hae sunt praestantissimae. adiectione ita, solvitur acris hiems grata vice veris et favoni; accessit enim heroo metro syllaba, quae versum faceret longiorem detractione, tamquam trahuntque siccas machinae carinas; detracta enim trimetro syl- laba fecit illum minorem concinnatione, tamquam iam satis terris nivis atque dirae, pars enim tetrametri prior cum priore trimetri parte com- missa est permutatione, tamquam occa- sionem de die dumque virent genua nam cum Archi- lochus heroi partem priorem cum iambici priore parte commiserit, ita ut antecederet herous in hunc modum, scribere versiculos amore percussum gravi, Horatius immutavit, ut antecederet iambici pars, se- queretur heroi sic, amore percussum gravi scribere versiculos et cum ex galliambo sotadeus fit, ex so- tadeo galliambus, ut iam demonstravi. habet autem metrorum contemplatio, si exercitatio accessit, in cognoscendo voluptatem, cum et quae- cumque dicuntur metra celeriter intellegamus unde sint et qua ratione composita, et multa ipsi nova excogi- tare possimus. nam si loculus ille Archimedius, qui quattuordecim eboreas lamellas, quarum varii anguli sunt, in quadratam formam inclusas habet, compo- nentibus nobis aliter atque aliter modo galeam, modo sicam, alias columnam, alias navem figurat et innume- rabiles efficit species, solebatque nobis pueris hic locu- lus ad confirmandam memoriam prodesse plurimum, quanto maiorem potest nobis adferre voluptatem quan- toque pleniorem utilitatem carmina inter manus haben- tibus metrorum varia tractatio, cum subinde apud poetas ea quae fallunt imperitos metra inserta numeris et intermixta carminibus hac arte deprehendemus? de quibus in his libris explicabimus, quos de melicis poetis et de tragicis choris scripturi videmur, quibus necesse erit etiam graeca interponere exempla, quod ne faceremus in hoc libro elaboravimus. nam si vo- lumus de omni ratione carminum dicere, necesse est ad eorum copias manum porrigamus, qui cum essent non tantum poetae perfectissimi sed etiam musici, sine magno labore praeparatis utebantur facultatibus. CAESII BASSI DE METRIS HORATII Maecenas atavis edite regibus. .Asclepiadeon duodecasyllabon, cuius divisio varia. quidam sic, Maece spondeus, nas atavis choriambus, edite re idem, gibus pyrrichius vel iambus propter indifferentiam syllabae. alii per dipodias ita Maecenas a, debuit antispastica dipodia esse, sed produxit syllabam primam et fecit epitritum quartum ex tribus longis et brevi tavis edi antispastus est ex brevi dua- bus longis et brevi te regibus, paeon secundus ex brevi et longa et duabus brevibus, vel si longa fuerit ultima, erit iambus. si vero ad paenultimam partem ultimae dipodiae brevis syllaba addatur, fiet elegiacus versus pentameter sic, Maecenas atavis edite remigibus. dividitur prioribus aut dactylo et spondeo aut spondeo et dactylo, tamen medius spondeus debet semper esse sequentibus anapaestis. Iam satis terris nivis atque dirae. sapphicon hendecasyllabon, quod est trimetron choriambicon catalecticon, cuius syllabam tertiam produxit in prima dipodia, quam corripere debuit. oportuit enim ita esse, iam satis est, posuit autem iam satis ter, pro cho- riambo epitritum secundum, id est ex longa et brevi et duabus longis. secunda dipodia choriambica est, ris nivis at. tertio, que dirae, positus pes pro dipodia bacchius, aut propter indifferentiam syllabae hoc metrum .clauditur amphibracho, id est ex brevi et longa et brevi. Sic te diva potens Cypri. glyconion octosyllabon et genere asclepiadeon est. huic enim si addideris dipodian choriambicam, facies asclepiadeon sic, sic te diva potens diva potens Cypri. dividitur autem spondeo, choriambo, pyrrichio vel iambo propter syllabae indifferentiam, sic te diva potens Cypri. Solvitur acris hiems grata vice veris et favoni. alcaicon, ἑπτακαιδεκασύλλαβον ithyphallicon, solvitur acris hiems grata vice veris et favoni commissum est ex heroico et ithyphallico solvitur acris hiems grata vice, huc usque heroicum; veris et favoni, hoc ithyphallicon. tra- huntque siccas, portio iambici, sequitur ithyphallicon, machinae carinas. Vides ut alta stet nive candidum. alcaicon hendecasyllabon, cuius divisio ita est vides ut alta, ex duobus iambis et syllaba et sequentibus duobus dactylis vel propter indifferentiam syllabae dactylo et amphimacro, stet nive candidum. Soracte nec iam sustineant onus, sicut prior scanditur. silvae laborantes geluque, enneasyllabon, silvae spondeus, labo iambus, rantes spondeus, gelu iam- bus, que syllaba. flumina constiterint acuto hoc constat ex quattuor pedibus heroicis syllaba detracta brevi in tertio pede. fit enim integrum sic, flumina constiterint ab acuto. Gaius Caesius Bassus, Breviatio Pedum sp. . BREVIATIO PEDVM Pedes disyllabi sunt numero quattuor. pyrrichius ex duabus brevibus .temporum duum, ut deus; sed hunc alii hegemona appellaverunt, alii dibrachyn, alii pariambum. spondeus ex duabus longis temporum quat- tuor, ut heros. iambus ex brevi et longa temporum trium, ut dies. tro- chaeus ex longa et brevi temporum trium, ut Roma; sed hunc alii cho- rium appellaverunt, alii cordacem. Pedes trisyllabi numero sunt octo. tribrachys ex tribus brevibus temporum trium, ut Helena; sed hunc alii trochicum appellaverunt, alii pygnoma, alii brachysyllabon Cicero eundem in Oratore etiam trochaeum appellavit. molossus ex tribus longis temporum sex, ut Aeneas; hunc alii hippion appellaverunt. bacchius ex brevi et duabus longis temporum quin- que, ut Athenae. palimbacchius ex duabus longis et brevi temporum quinque, ut natura. anapaestus ex duabus brevibus et longa temporum quattuor, ut nebulae. dactylus ex longa et duabus brevibus temporum quattuor, ut Romulus. amphibrachys ex brevi longa et brevi temporum quattuor, ut dicaris; et hunc alii mesiten, alii scolium appellaverunt. cre- ticus ex longa brevi et longa temporum quinque, ut sanitas; et hunc alii amphimacrum appellant. Tetrasyllabi pedes sunt numero sedecim. proceleumaticus, qui fit ex duobus pyrrichiis, id est ex quattuor brevibus syllabis, et est temporum quattuor, ut habilior. dispondeus, qui fit ex duobus spondeis, id est ex quattuor longis syllabis, temporum octo, ut Maecenates. ionicus minor, .qui fit ex pyrrichio et spondeo, id est ex duabus brevibus syllabis et dua- bus longis, temporum sex, ut Diomedes. ionicus maior, qui fit ex spon- deo et pyrrichio, id est ex duabus longis et duabus brevibus syllabis, tem- porum sex, ut Iunonius. antispastus, qui fit ex iambo et trochaeo, id est ex brevi duabus longis syllabis et brevi, temporum sex, ut Clytaemnestra. choriambus, qui fit ex trochaeo sive chorio et iambo, id est ex longa duabus brevibus syllabis et longa, temporum sex, ut nobilitas. diiambus, qui fit ex duobus iambis, id est ex brevi et longa et item brevi et longa syllabis, temporum sex, ut propinquitas. ditrochaeus, qui et dichorius, qui fit ex duobus trochaeis sive choriis, id est ex longa brevi et item longa brevi syllaba, temporum sex, ut dimicare. epitritus primus, qui fit ex iambo et spondeo, id est ex brevi et tribus longis syllabis, temporum septem, ut venenati. epitritus secundus, qui fit ex trochaeo et spondeo, id est ex longa et brevi et duabus longis syllabis, temporum septem, ut Nicomedes. epitritus tertius, qui fit ex spondeo et iambo, id est ex dua- bus longis brevi et longa syllabis, temporum septem, ut heroici. epitritus quartus, qui fit ex spondeo et trochaeo, id est ex tribus longis et brevi syllabis, temporum septem, ut nutritura. paeon primus, qui fit ex tro- chaeo et pyrrichio, id est ex longa et tribus brevibus syllabis, temporum quinque, ut Demodocus. paeon secundus, qui fit ex iambo et pyrrichio, id est ex brevi longa et duabus brevibus syllabis, temporum quinque, ut idoneus. paeon tertius, qui fit ex pyrrichio et trochaeo, id est ex duabus brevibus longa et brevi syllabis, temporum quinque, ut Menedemus. paeon quartus, qui fit ex pyrrichio et iambo, id est ex tribus brevibus et longa syllabis, temporum quinque, ut celeritas. his adiciunt multi unum penta- syllabum, quem Cicero dochmium vocat, qui constat ex brevi duabus lon- gis brevi et longa syllabis. ut est senatoriae et, ut idem Cicero posuit, amicos tenes. Gaius Caesius Bassus, De Compositionibus sp. DE COMPOSITIONIBVS Ex trochaeo et molosso, id est ex longa et brevi et tribus longis, ut dolore compulsum. ex trochaeo et ionico minore, id est ex longa et bre- vibus tribus et longis duabus, regina superorum. ex trochaeo et chori- ambo, id est ex longa una et brevi una et longa una et brevibus dua- .bus et longa una, indigna perpetior. ex trochaeo et ionico maiore, id est ex longa una et brevi una et longis duabus et brevibus duabus, astra caelestia. ex trochaeo et pentasyllabo, cuius media longa est, id est ex longa una et brevibus tribus et longa una et brevibus duabus, maiestate miserabili. Ex tribrachy et molosso, id est ex brevibus tribus et longis tribus, deserere compellor. ex tribrachy et ionico minore, id est ex longis quin- que et longis duabus, incredibilia tolerando. ex tribrachy et choriambo, id est ex brevibus tribus et longa una et brevibus duabus et longa una, varia concupiens. ex tribrachy et ionico maiore, id est ex brevibus tribus et longis duabus et brevibus duabus, rapior in turbines. ex tribrachy et pentasyllabo, cuius media longa sit, id est ex brevibus quinque et longa una et brevibus duabus, temere revocabitur. Item secundum genus compositionis. ex spondeo et bacchio, id est ex longis duabus et brevi una et longis duabus, hostes subacti. ex spon- deo et paeone quarto, id est ex longis duabus et brevibus tribus et longa una, bellum reficiunt. ex spondeo et paeone secundo, id est ex longis duabus et brevi una et longa una et brevibus duabus, armis repleverat. Ex anapaesto et bacchio, id est ex brevibus duabus et longa una et brevi una et longis duabus, aditus sonantes. ex anapaesto et paeone secundo, id est ex brevibus duabus et longa una et brevi una et longa una et brevibus duabus, iaculis frequentibus. ex anapaesto et paeone quarto, id est ex brevibus duabus et longa una et brevibus tribus et longa una, pedites refugiunt. Ex amphimacro et spondeo, id est ex longa una et brevi una et lon- gis tribus, obvios sternunt. ex amphimacro et anapaesto, id est ex longa una et brevi una et longa una et brevibus duabus et longa una, com- minus gladiis. ex amphimacro et dactylo, id est ex longa una et brevi una et longis duabus et brevibus duabus, victoria praediti. ex amphi- macro et bacchio, id est ex longa una et brevi una et longa una et brevi una et longis duabus, hostibus repulsis. Ex palimbacchio et spondeo, id est ex longis duabus et brevi una et longis duabus, praeclara virtus. ex palimbacchio et anapaesto, id est ex longis duabus et brevibus tribus et longa una, prudentis animo. ex palim- .bacchio et dactylo, id est ex longis duabus et brevi una et longa una et brevibus duabus, laudanda iugiter. Ex paeone tertio et spondeo, id est ex brevibus duabus et longa una et brevi una et longis duabus, repetebat actus. ex paeone tertio et ana- paesto, id est ex brevibus duabus et longa una et brevibus tribus et longa una, superatus animus. ex paeone tertio et dactylo, id est ex brevibus duabus et longa una et brevi una et longa una et brevibus duabus, aliena quaeritans. Ex amphibrachy et spondeo, id est ex brevi una et longa una et brevi una et longis duabus, repulsus hostis. ex amphibrachy et anapaesto, id est ex brevi una et longa una et brevibus tribus et longa una, repente capitur. ex amphibrachy et dactylo, id est ex brevi una et longa una et brevi una et longa una et brevibus duabus, parantur agmina. Ex spondeo et iambo, id est ex longis duabus et brevi una et longa una, causas videt. ex spondeo et tribrachy, id est ex longis duabus et brevibus tribus, sumptus temere. Ex anapaesto et iambo, id est ex brevibus duabus et longa una et brevi una et longa una, fremitus gravis. ex anapaesto et tribrachy, id est ex brevibus duabus et longa una et brevibus tribus, trepidi fugiunt. Ex spondeo iambo et spondeo, id est ex longis duabus et brevi una et longis tribus, cuncti cavent bellum. ex spondeo iambo et anapaesto, id est ex longis duabus et brevi una et longa una et brevibus duabus et longa una, victi malis trepidant. ex spondeo iambo et dactylo, id est ex longis duabus et brevi una et longis duabus et brevibus duabus, rostris secant gurgites. Ex duobus iambis et spondeo, id est ex brevi una et longa una et brevi una et longis tribus, bonos docet cives. ex duobus iambis et da- ctylo, id est ex brevi una et longa una et brevi una et longis duabus et brevibus duabus, manu struit moenia. Ex trisyllabo cuius media brevis sit, id est ex cretico, iambo et spondeo, id est ex longa una et brevi una et longa una et brevi una et longis tribus, proelium cupit fortis. ex trisyllabo cuius media brevis sit, id est ex cretico, iambo et dactylo, id est ex longa una et brevi una et longa una et brevi una et longis duabus et brevibus duabus, turbines timet fluctuum. ex trisyllabo cuius media brevis sit, id est cretico, iambo et anapaesto, id est ex longa una et brevi una et longa una et brevi una et longa una et brevibus duabus et longa una, gurgites secant trepidi. ex trisyllabo cuius media brevis sit, id est cretico, trochaeo et spondeo, id .est ex longa una et brevi una et longis duabus et brevi una et longis duabus, laribus auget urbem. Ex spondeo et epitrito primo, id est ex longis duabus et brevi una et longis tribus, pacem repromisit. ex spondeo et epitrito secundo, id est ex longis tribus et brevi una et longis duabus, bellum suscitavit. Ex trisyllabo cuius media brevis sit, id est cretico, et epitrito primo, id est longa una et brevi una et longa una et brevi una et longis tribus, hostibus resistentes. ex trisyllabo cuius media brevis sit, id est cretico, et epitrito secundo, id est ex longa una et brevi una et longis duabus et brevi una et longis duabus, exercitum compulerunt. Ex iambo et epitrito primo, id est ex brevi una et longa una et brevi una et longis tribus, fugam capessebant. ex iambo et epitrito se- cundo, id est ex brevi una et longis duabus et brevi una et longis dua- bus, faces sustulerunt. Ex spondeo et pentasyllabo cuius duae primae breves sint, iustus rationalis, id est duae primae longae, duae consequentes breves et tres ultimae longae, cuius exemplum sursum. ex spondeo et pentasyllabo cuius secunda brevis sit, multum praeferebantur, id est tres primae longae, quarta brevis et tres ultimae longae, cuius exemplum sursum. Ex trisyllabo cuius media brevis sit, id est cretico, et pentasyllabo cuius secunda brevis sit, instantia comprobaturus, id est ex prima longa, secunda brevi, tertia et quarta longa, quinta brevi et tribus ultimis lon- gis, cuius exemplum sursum est. Ex iambo et pentasyllabo, cuius duae primae breves sint, rates repa- rabantur, id est ex prima brevi, secunda longa, tertia et quarta brevi et tribus ultimis longis, cuius exemplum sursum est. ex iambo et penta- syllabo cuius secunda brevis sit, bonus consulebatur, id est ex prima brevi, secunda et tertia longa, quarta vero brevi et tribus ultimis longis, .cuius exemplum sursum est. GENERA VERSVVM Epos, quod dactylicum dicitur, iambicum, trochaicum, anapaesticum, antispasticum, choriambicum, ionicum ἀπὸ μείζονος, ionicum ἀπὸ ἐλάσ- σονος, quod ad rhythmum tibicinum convenit. nonum paeonicum dicitur. POETICAE SPECIES LATINAE Epos sive dactylicum, epigramma, iambica, lyrica, tragoedia, satira, praetextata, comoedia, tabernaria, Atellana, Rhintonica, mimica. COMMENTARIORVM BELLI GALLICI LIBER PRIMVS Gallia est omnis divisa in partes tres, quarum unam ...incolunt Belgae, aliam Aquitani, tertiam qui ipsorum lingua Celtae, nostra Galli appellantur. hi omnes lingua, .institutis, legibus inter se differunt. Gallos ab Aquitanis Garunna flumen, a Belgis Matrona et Sequana dividit. horum omnium fortissimi sunt Belgae, propterea quod .a cultu atque humanitate provinciae longissime absunt minimeque ad eos mercatores saepe commeant atque ea, quae ad effeminandos animos pertinent, important proximique sunt Germanis, qui trans Rhenum incolunt, quibuscum continenter bellum gerunt. qua de causa Hel- .vetii quoque reliquos Gallos virtute praecedunt, quod fere cotidianis proeliis cum Germanis contendunt, cum aut suis finibus eos prohibent aut ipsi in eorum finibus bellum gerunt. eorum una pars, quam Gallos obtinere .dictum est, initium capit a flumine Rhodano, continetur Garunna flumine, Oceano, finibus Belgarum, attingit eti- am ab Sequanis et Helvetiis flumen Rhenum, vergit ad septentriones. Belgae ab extremis Galliae finibus oriun- .tur, pertinent ad inferiorem partem fluminis Rheni, spectant in septentrionem et orientem solem. Aquitania .a Garunna flumine ad Pyrenaeos montes et eam partem Oceani, quae est ad Hispaniam, pertinet, spectat inter occasum solis et septentriones. COMMENTARIORVM BELLI CIVILIS LIBER PRIMVS Litteris a Fabio C. Caesaris consulibus redditis ...aegre ab his impetratum est summa tribunorum plebis contentione, ut in senatu recitarentur. ut vero ex litteris ad senatum referretur, impetrari non potuit. referunt consules de re publica in civitate. L. Lentulus consul .senatu reique publicae se non defuturum pollicetur, si audacter ac fortiter sententias dicere velint; sin Cae- .sarem respiciant atque eius gratiam sequantur, ut supe- rioribus fecerint temporibus, se sibi consilium capturum neque senatus auctoritati obtemperaturum; habere se quoque ad Caesaris gratiam atque amicitiam receptum. in eandem sententiam loquitur Scipio Pompeio esse in .animo rei publicae non deesse, si senatus sequatur; si cunctetur atque agat lenius, nequiquam eius auxilium, si postea velit, senatum imploraturum. Haec Scipionis oratio, quod senatus in urbe habe- ..batur Pompeiusque aberat, ex ipsius ore Pompei mitti videbatur. dixerat aliquis leniorem sententiam, ut primo .M. Marcellus, ingressus in eam orationem, non oportere ante de ea re ad senatum referri, quam dilectus tota Italia habiti et exercitus conscripti essent, quo praesidio tuto et libere senatus, quae vellet, decernere auderet; ut .M. Calidius, qui censebat, ut Pompeius in suas pro- vincias proficisceretur, nequae esset armorum causa; timere Caesarem ereptis ab eo duabus legionibus, ne ad eius periculum reservare et retinere eas ad urbem Pom- peius videretur; ut M. Rufus, qui sententiam Calidi paucis fere mutatis verbis sequebatur. hi omnes convicio .L. Lentuli consulis correpti exagitabantur. Lentulus .sententiam Calidi pronuntiaturum se omnino negavit, Marcellus perterritus conviciis a sua sententia discessit. sic vocibus consulis, terrore praesentis exercitus, minis .amicorum Pompei plerique compulsi inviti et coacti Scipionis sententiam sequuntur uti ante certam diem Caesar exercitum dimittat; si non faciat, eum adversus rem publicam facturum videri. intercedit M. Antonius .Q. Cassius tribuni plebis. refertur confestim de inter- cessione tribunorum. dicuntur sententiae graves; ut .quisque acerbissime crudelissimeque dixit, ita quam maxime ab inimicis Caesaris conlaudatur. Gaius Iulius Caesar, orationes . ORATIONES IN CN. CORNELIUM DOLABELLAM Gel. N.A. .. isti quorum in aedibus fanisque posita et honori .erant et ornatu. SUASIO LEGIS PLAUTIAE Gel. N.A. .. equidem mihi videor pro nostra necessitate non .labore non opera non industria defuisse. LAUDATIO IULIAE AMITAE Suet. Iul. amitae meae Iuliae maternum genus ab regibus .ortum, paternum cum diis inmortalibus coniunctum est. nam ab Anco Marcio sunt Marcii Reges, quo nomine fuit mater; a Venere Iulii, cuius gentis familia est nostra. est ergo in genere et sanctitas regum, qui plurimum inter homines pollent, et caerimonia deorum, quorum ipsi in potestate sunt reges. AD MILITES IN AFRICA Suet. Iul. scitote paucissimis his diebus regem adfuturum cum .decem legionibus, equitum triginta, levis armaturae cen- tum milibus, elephantis trecentis. proinde desinant qui- dam quaerere ultra aut opinari mihique, qui compertum habeo, credant; aut quidem vetustissima nave impositos quocumque vento in quascumque terras iubebo avehi. APUD MILITES DE COMMODIS EORUM Diom. GL .K non frustrabo vos, milites .PRO BITHYNIS Gel. N.A. .. vel pro hospitio regis Nicomedis vel pro horum .necessitate quorum res agitur, refugere hoc munus, M. Iunce, non potui. nam neque hominum morte memoria deleri debet quin a proximis retineatur neque clientes sine summa infamia deseri possunt, quibus etiam a propinquis nostris opem ferre instituimus. Iulius Rufin. R.L.M. Halm quid ergo? syngraphae non sunt, sed res aliena est. .Gaius Iulius Caesar, De Analogia . FRAGMENTA DE ANALOGIA AD M. TULLIUM CICERONEM LIBRORUM II Cic. Brut. ac si, ut cogitata prae- .clare eloqui possent, non nulli studio et usu elaboraverunt, cuius te paene principem copiae atque inventorem bene de nomine ac dignitate populi Romani meritum esse existimare debemus, hunc facilem et cotidianum novisse sermonem nunc pro relicto est habendum. Gel. N.A. .. tamquam scopulum sic fugias inauditum atque .insolens verbum. Gel. N.A. .. num tu . . . harum rerum natura accidere a.arbitraris, quod unam terram et plures terras et urbem et urbes et imperium et imperia dicamus, neque quadrigas in unam nominis figuram redigere neque harenam multitudinis appellatione con- vertere possimus? Char. GL .K fagos populos ulmos .Char. GL .K lacer .Char. GL .K turbonem . . . turbinem .Char. GL .K panium .Gel. N.A. .. huius die . . . huius specie .Char. GL .K idem . . . isdem . . . se . . . sese .Pomp. C. art. Don. GL .K nisi omnia consentiant inter se, non potest fieri ut nominis simili- .tudo sit. Pomp. C. art. Don. GL .K Albanos . . . Albenses .Gr. inc. dub. nom. GL .K crinis .Prisc. GL .K hoc pollen pollinis .Prisc. GL .K pubis puberis .Char. GL .K partum .Isid. Orig. .. mortuus .Prisc. GL .K ens .INCERTAE SEDIS Char. GL .K siremps lex esto quasi sacram violaverit .Gel. N.A. .. memordi . . . pepugi . . . spepondi .ANTICATONIS LIBRI II FRAGMENTA Prisc. GL .K uno enim excepto quem alius modi atque omnis natura .finxit, suos quisque habet claros. Gel. N.A. .. unius arrogantiae superbiae dominatuque mandatus. .Plin. Ep. .. putares non ab illis Catonem, sed illos a Catone deprehensos. CARMINA ET PROLUSIONES FRAGMENTA Suet. Poet. tu quoque, tu in summis, o dimidiate Menander, .poneris, et merito, puri sermonis amator. lenibus atque utinam scriptis adiuncta foret vis, comica ut aequato virtus polleret honore cum Graecis neve hac despectus parte iaceres! unum hoc maceror ac doleo tibi deesse, Terenti. Isid., Orig. .. corpusque suavi telino unguimus. .Caper GL .K luta .Non. M cinis Gaius Iulius Caesar, epistulae ad Ciceronem Epistulae ad Ciceronem Serv. Dan. G. . multa milia equitum atque essedariorum habet. Char. GL .K neque . . . pro cauto .ac diligente se castris continuit. Cic. Fam. .. M. itfivium quem mihi commendas, vel .regem Galliae faciam, vel hunc Leptae delega, si vis. tu ad me alium mitte quem ornem. Cic. Q.fr. .. ῥᾳθυμότερα .Cic. Att. .A cum Furnium nostrum tantum vidissem neque loqui ne- .que audire meo commodo potuissem, properarem atque essem in itinere praemissis iam legionibus, praeterire tamen non potui quin et scriberem ad te et illum mit- terem gratiasque agerem, etsi hoc et feci saepe et sae- pius mihi facturus videor ita de me mereris. inprimis a te peto, quoniam confido me celeriter ad urbem ven- turum, ut te ibi videam, ut tuo consilio gratia dignitate ope omnium rerum uti possim. ad propositum revertar festinationi meae brevitatique litterarum ignosces; reli- qua ex Furnio cognosces. Cic. Att. .. Caesar imp. Ciceroni imp. sal. dic. recte auguraris de mebene enim tibi cognitus sum .nihil a me abesse longius crudelitate. atque ego cum ex ipsa re magnam capio voluptatem, tum meum fac- tum probari abs te triumpho gaudio. neque illud me movet quod ii qui a me dimissi sunt, discessisse dicun- tur, ut mihi rursus bellum inferrent. nihil enim malo quam et me mei similem esse et illos sui. tu velim mihi ad urbem praesto sis, ut tuis consiliis atque opibus ut consuevi, in omnibus rebus utar. Dolabella tuo nihil scito mihi esse iucundius. hanc adeo habebo gratiam illi; neque enim aliter facere poterit. tanta eius humani- tas, is sensus, ea in me est benevolentia. Cic. Att. .B Caesar imp. sal. d. Ciceroni imp. etsi te nihil temere, nihil imprudenter facturum iudi- .caram, tamen permotus hominum fama scribendum ad te existimavi et pro nostra benevolentia petendum ne- quo progredereris proclinata iam re, quo integra etiam progrediendum tibi non existimasses. namque et ami- citiae graviorem iniuriam feceris et tibi minus commode consulueris, si non fortunae obsecutus videbereomnia enim secundissima nobis, adversissima illis accidisse videntur, nec causam secutuseadem enim tum fuit cum ab eorum consiliis abesse iudicasti, sed meum aliquod factum condemnavisse. quo mihi gravius abs te nil accidere potest. quod ne facias pro iure nostrae amicitiae a te peto. postremo quid viro bono et quieto et bono civi magis convenit quam abesse a civilibus controversiis? quod nonnulli cum probarent, periculi causa sequi non potuerunt tu ex- plorato et vitae meae testimonio et amicitiae iudicio neque tutius neque honestius reperies quicquam quam ab omni contentione abesse. xv Kal. Maias ex itinere. Gaius Iulius Caesar, epistulae ad familiares . Epistulae ad Familiares Char. GL .K locellum tibi signatum remisi. .Cic. Q.fr. .. De Cicerone te video quiddam scripsisse quod ego non .intellexi. quantum autem coniectura consequebar, id erat eiusmodi ut magis optandum quam sperandum pu- tarem. Cic. Att. .C Caesar Oppio Cornelio sal. gaudeo mehercule vos significare litteris quam valde .probetis ea quae apud Corfinium sunt gesta. consilio vestro utar lubenter et hoc lubentius quod mea sponte facere constitueram, ut quam lenissimum me praeberem et Pompeium darem operam ut conciliarem. tempte- mus hoc modo si possimus omnium voluntates recuperare et diuturna victoria uti, quoniam reliqui crudelitate odium effugere non potuerunt neque victoriam diutius tenere praeter unum L. Sullam quem imitaturus non sum. haec nova sit ratio vincendi ut misericordia et liberalitate nos muniamus. id quem- admodum fieri possit, nonnulla mi in mentem veniunt, et multa reperiri possunt. de his rebus rogo vos ut cogitationem suscipiatis. N. Magium Pompei praefectum deprehendi. scilicet meo instituto usus sum et eum statim missum feci. iam duo praefecti fabrum Pompei in meam potestatem ve- nerunt et a me missi sunt. si volent grati esse, debe- bunt Pompeium hortari ut malit mihi esse amicus quam iis qui et illi et mihi semper fuerunt inimicissimi; quo- rum artificiis effectum est ut res publica in hanc statum perveniret. Cic. Att. .A Caesar Oppio Cornelio sal. A. d. vii Idus Martias Brundisium veni, ad murum .castra posui. Pompeius est Brundisi. misit ad me N. Magium de pace. quae visa sunt respondi. hoc vos sta- tim scire volui. quom in spem venero de compositione aliquid me conficere, statim vos certiores faciam. Cic. Att. .. Pompeius se oppido tenet. nos ad portas castra ha- .bemus. conamur opus magnum et multorum dierum propter altitudinem maris. sed tamen nihil est quod potius faciamus. ab utroque portus cornu moles iaci- mus, ut aut illum quam primum traicere quod habet copiarum, cogamus aut exitu prohibeamus. Titus Calpurnius Siculus, Eclogae . BUCOLICA I Corydon, Ornytus Corydon Nondum Solis equos declinis mitigat aestas, .quamvis et madidis incumbant prela racemis et spument rauco ferventia musta susurro. cernis ut ecce pater quas tradidit, Ornyte, vaccae molle sub hirsuta latus explicuere genista? nos quoque vicinis cur non succedimus umbris? torrida cur solo defendimus ora galero? Ornytus Hoc potius, frater Corydon, nemus, antra petamus ista patris Fauni, graciles ubi pinea denset silva comas rapidoque caput levat obvia soli, bullantes ubi fagus aquas radice sub ipsa protegit et ramis errantibus implicat umbras. Corydon Quo me cumque vocas, sequor, Ornyte; nam mea Leuce, dum negat amplexus nocturnaque gaudia nobis, pervia cornigeri fecit sacraria Fauni. prome igitur calamos et si qua recondita servas; nec tibi defuerit mea fistula, quam mihi nuper matura docilis compegit arundine Ladon. Ornytus Et iam captatae pariter successimus umbrae. sed quaenam sacra descripta est pagina fago, quam modo nescio quis properanti falce notavit? aspicis ut virides etiam nunc littera rimas servet et arenti nondum se laxet hiatu? Corydon Ornyte, fer propius tua lumina tu potes alto cortice descriptos citius percurrere versus; nam tibi longa satis pater internodia largus procerumque dedit mater non invida corpus. Ornytus Non pastor, non haec triviali more viator, sed deus ipse canit nihil armentale resultat, nec montana sacros distinguunt iubila versus. Corydon Mira refers; sed rumpe moras oculoque sequaci quam primum nobis divinum perlege carmen. Ornytus Qui iuga, qui silvas tueor, satus aethere Faunus, haec populis ventura cano iuvat arbore sacra laeta patefactis incidere carmina fatis. vos o praecipue nemorum gaudete coloni, vos populi gaudete mei licet omne vagetur securo custode pecus nocturnaque pastor claudere fraxinea nolit praesaepia crate, non tamen insidias praedator ovilibus ullas afferet aut laxis abiget iumenta capistris. aurea secura cum pace renascitur aetas et redit ad terras tandem squalore situque alma Themis posito iuvenemque beata sequuntur saecula, maternis causam qui vicit Iulis. dum populos deus ipse reget, dabit impia victas post tergum Bellona manus spoliataque telis in sua vesanos torquebit viscera morsus et modo quae toto civilia distulit orbe, secum bella geret nullos iam Roma Philippos deflebit, nullos ducet captiva triumphos; omnia Tartareo subigentur carcere bella inmergentque caput tenebris lucemque timebunt. candida Pax aderit, nec solum candida vultu, qualis saepe fuit, quae libera Marte professo, quae domito procul hoste, tamen grassantibus armis publica diffudit tacito discordia ferro omne procul vitium simulatae cedere pacis iussit et insanos Clementia contudit enses. nulla catenati feralis pompa senatus carnificum lassabit opus, nec carcere pleno infelix raros numerabit curia patres. plena quies aderit, quae stricti nescia ferri altera Saturni referet Latialia regna, altera regna Numae, qui primus ovantia caede agmina, Romuleis et adhuc ardentia castris, pacis opus docuit iussitque silentibus armis inter sacra tubas, non inter bella, sonare. iam nec adumbrati faciem mercatus honoris nec vacuos tacitus fasces et inane tribunal accipiet consul; sed legibus omne reductis ius aderit moremque fori vultumque priorem reddet et afflictum melior deus auferet aevum. exsultet quaecumque Notum gens ima iacentem erectumve colit Boream, quaecumque vel ortu vel patet occasu mediove sub aethere fervit. cernitis ut puro nox iam vicesima caelo fulgeat et placida radiantem luce cometem proferat? ut liquidum niteat sine vulnere sidus? numquid utrumque polum, sicut solet, igne cruento spargit et ardenti scintillat sanguine lampas? at quondam non talis erat, cum Caesare rapto indixit miseris fatalia civibus arma. scilicet ipse deus Romanae pondera molis fortibus excipiet sic inconcussa lacertis, ut neque translati sonitu fragor intonet orbis nec prius ex meritis defunctos Roma penates censeat, occasus nisi cum respexerit ortus. Corydon Ornyte, iam dudum velut ipso numine plenum me quatit et mixtus subit inter gaudia terror. sed bona facundi veneremur numina Fauni. Ornytus Carmina, quae nobis deus obtulit ipse canenda, dicamus teretique sonum modulemur avena forsitan Augustas feret haec Meliboeus ad aures. Calpurnius Flaccus, Declamationes, excerpta . DECLAMATIONVM EXCERPTA Uxor tyrannicida Quinque cum tyranno proximi familiae puniantur. Quae habebat .duos filios et tyrannum virum, tyrannicidium fecit. praemio impunitatem liberis postulavit; meruit, ex his alter occupavit arcem. et eum mater occidit. petit alteri impunitatem; contra- dicitur. Occidam inquit. quanta nobis ante patienda sunt, dum occidere tyrannum femina possit et mater velit! non possum mortem filii mei videre. hoc est ergo, quare illum velimus occidere. Pars altera Petit praemium, non quod accipiat, sed quod accepit. Flavius Caper, De Orthographia . ORTHOGRAPHIA Haec via quo ducit? dicemus, non ubi. cato descendit dicimus, .non discendit. interrogamus quo die vel qua hora solet ire foras et esse foris? Eiecti in litus dicamus, delati in portum. Intro imus vel inrumpimus, intus sumus. Vado ad grammaticum vel ad medicum, disco apud istos dicendum. In profundum nummi et in arcam conduntur. invehor et iocor in Marcum, incidit in manus meas inimicus, et in manus aquam poscimus. veteres autem aquam manibus pedibusque dixerunt. in mentem venit, non in mente. Oblitus ne sis nostri, non nos veteres tamen et hoc modo dixerunt et invideo tibi divitiis, non divitias. Comesor comesa comesum uti dicas, messor messura messum. Sevi messem, non serui dicendum. . Pulchrum cum h scribendum, sepulcrum sine h. Cella penaria, non pinaria dicendum. Praecoqua dicendum, praecocia deridendum. Peperaria mola non dicendum est, sed piperaria Thesaurum sine n scribendum, non thensaurum et cetera. Misertus mei per genetivum dicimus, at per accusativum miseratus me. Pecto caput, non pectino, et pexum, non pectinatum. sic et pexi memet hodie et pectam cras. sic nexi a necto. Ructo et nausio dicendum, quamvis quidam veteres ructor et nau- sior dixerint. non egeo, non eges, non eget dicendum, non autem egeor et egeris. Dico me victurum, dico illum victurum, non vinciturum. sic quoque ficturum et picturum dicendum, non pinciturum. Fido mihi, confido tibi, et fidimus nobis, confidimus vobis. sic fidere media correpta. nam si esset fideo, ut tepeo rideo, faceret fidere, ut tepere ridere. Sordet acet anet floret calet squalet aret splendet viget, haec per- fecta sunt; at inceptiva sordescit acescit anescit florescit calescit squalescit arescit splendescit vigescit. Suffragor, non suffrago. sic suffragatus sum, non suffragavi. Eventura mihi praesago praesagis praesagit, nos praesagimus, vos .praesagitis, illi praesagunt. Hic pecten, hic lien, hic rien, sic tibicen fidicen liticen dicendum. praeses praesidis facit. Ambos et duos accusativo dicimus, ambo et duo nominativo. Acer inermus infirmus faciunt pluraliter acri inermi infirmi. at acris inermis infirmis in plurali numero faciunt acres inermes infirmes. sic hilarus hilari facit, hilaris hilares. Nostri nostrorum nostrum venit a nos sic vestri vestrorum vestrum venit a vos. Vas vasis facit genetivo singulari; et dativo plurali vasis facit, non vasibus, et genetivo vasorum, non vasuum. Odea musea serapea isea mausolea caducea dicendum. Non est sorbo, sed sorbeo, nec sorbsi, sed sorbui. sic et absorbui, non absorbsi, ut Lucanus. Coactus, non coctus dicendum. abscondi, non absconsi. sic et abscon- ditus, non absconsus dicendum, et lassatus, non lassus. Alter e duobus, unus e tribus vel pluribus. Descendi in solium maius, non maiorem. Bina ac trina dicenda sunt quae sunt semper pluralia, ut binos ludos plerumque spectavimus uno die; sic trinos circenses. Fruitus sum illa re veteres dixerunt fruitus vix illam rem. Somnio dicendum, non somnior, et somniavi, non somniatus sum. . Illud scamnum dicendum, at ipsum, non ipsud. pauper vir et mulier dicendum, non paupera mulier. Graeca nomina, ut Phryne et phalanx et Phronimus, per p et h scri- benda latina, ut fallere et facile, per f scribenda. Cum, si praepositio erit, per c scribendum; si adverbium temporis aut causale, per q. Omnia adverbia numeri sine n scribenda sunt, ut milies centies decies quotiens totiens per n scribenda sunt. Nullum pronomen per t scribitur, sed per d, ut quid dicis? quid agis? quid scribis? quid facis? per t autem, verbum ubi erit, scribitur, ut inquio inquis inquit, eo is it, et adverbium numeri, ut quot tot, et monoptoton, ut lact licet quidam negent illud nomen muta posse finiri, et ideo dicant lacte esse dicendum, non lac aut lact. ad praepositio per d, at coniunctio per t scribi debet. Exsul cum addito s scribendum est etymologiae causa, a solo quo- niam venit. Formosus sine n scribendum est ab etymologia, quod est a forma. nactus uno n scribendum, at nanciscor duobus. Quicquid in priore syllaba per c litteram scribendum, quoniam d dividit in duas voces. sic quanquam in priore syllaba n habere debet, .non m, ne similiter duas esse voces ostendat. Atqui caret n, similiter alioqui. Hau dolo per d recte scribitur. etenim d inter duas vocales esse debet. quod si consonans sequitur, d addi non debet, ut hauscio. Narro narratio per duo r, querela loquela per unum l. Mas erit in positione, in diminutione masculus, non, ut quidam putant, mascellus. Pronomina nostrum ac vestrum si in scriptura dividenda sunt, s littera posteriori syllabae applicari debet, quoniam sequens littera t muta est. sic, si maiestas scribis, stas in diductione vocis esse debet, non tas. sic in similibus. Tunc temporis adverbium est, tum ordinis. τοῦ tunc antitheton est nunc, τοῦ vero tum antitheton est cum. Modo praeteriti est temporis, et ideo dicendum modo scripsi, modo feci, non modo scribo, modo facio; quamvis quidam veteres et prae- sentis putaverint. Circiter ad numerum refertur, circum ad locum, circa ad tempus quod est κύκλῳ. ergo dicimus circumisse nos urbem, non circaisse. Superest restat significat, superat eminet, ut superant capite et cervicibus altis. item egressi superant fossas, transiliunt vel evadunt significat casus superaverat omnes pro evaserat captae .superavimus urbi pro superviximus superent quibus hoc, Neptune, dedisti pro vincant amissa solus palma superabat Acestes pro restabat. Spectabat. spectare θεωρεῖν erit, expectare sine s ἀναμένειν. Demitte est deorsum mitte, dimitte ἀπόλυσον absolve dismitte non dicas. Fidus amicus erit; famulum fidelem dicito. Coram illo dicendum, non palam illo. nam palam ad multos refertur palam factum est de multis habet significationem, etiamsi hoc veteres variaverint. Cognoscimus ignota et invisa, agnoscimus quae nobis exciderant. Illius similis ad mores refertur, illi similis ad vultum. Clipeum ἀσπίδα, clupeum ornamentum dices. Vorsus paginae dicetur, versus participium est a verbo vertor. Alias temporis est adverbium, quod Graeci ἄλλοτε dicunt, aliter ἄλλως. Cilo est capite angusto, cui hoc contigit in partu; chilo modum labiorum excedens. Collactaneus est eisdem mammis educatus, collacteus qui ex uno eodemque lacte creatus est. lactens qui lacte alitur, et lactans qui decipit .lactens lacte abundans, ut lactentes ficus, Lucilius lactentia coa- gula cum melle bibi. lactea candida, ut lactea laudas brachia Horatius dicit. Suscipimus ad animum et mentem refertur, ut susceptum perfice munus. succipimus corpore, ut succipiunt famulae conlapsaque membra. suspicimus aliquem venerantes. Accidere aliquid adversi dicito, contingere aliquid pulchri. Quamdudum interrogantis est, iamdudum respondentis. Cals dicendum, ubi materia est, per s; at cum pedis est, calx per x. Mihi dativus est, mi vocativus. Invidus est qui invidet, invidiosus qui invidiam sustinet. Terga hominis tantum, singulariter tergum facit. quadrupedum erit .tergus, pluraliter tergora, id est coria. tegus quoque invenio dici et esse eius plurale tegora. Noctu temporis est adverbium; nocte nomen est. noctu dicimus cenavi hac nocte dicimus nihil brevius. Commoda χρῆσον, id est praesta; accommoda apta ἀπὸ τοῦ ἁρμόζειν, id est coaptare. Olea arbor est, oliva fetus, oleum liquor. Flemina sunt, ubi abundant crura sanguine; plemina, cum in manibus vel pedibus callosi sulci sunt. Vortex fluminis est, vertex capitis. Licet ἐξόν, liquet δῆλον προφανές apertum vel manifestum. Pauperies damnum est, paupertas condicio ipsa. Foedus sancitur religione, at sponsio poena est. Mammas esse hominis scito, at pecudis ubera. Bucina erit tuba, qua signum dat bucinator; bucinus ipse canor editus ex hac. A patria patrium dices, a patre paternum. Precor prospera, inprecor taetra. Dum manat, sanguis est; effusus vero cruor erit. Sumimus ipsi, accipimus ab alio. sic cum dabimus, dicendum accipe; cum permittimus ipsi tollere, dicendum est sume. Pone loci adverbium est, post temporis, postsecus omnino nihil est. Barbam hominum, barbas pecudum dicimus. Calva κρανίον vocatur, licet Gellius et Varro calvariam dicant. nam .calvariae plurale est. calvae vero ossa, quae sunt et singulariter calva. Vultus mutatur, facies manet. Maestum animo, tristem aspectu dices. Protenus per e adverbium locale est, id est porro tenus, ut cum protenus utraque tellus Vna foret. protinus per i adverbium tem- porale est, id est statim, ut protinus Aeneas celeri certare sagitta. quatenus per e adverbium est, quatinus per i coniunctio causalis, ut si dicas quatinus hoc sine plagis non facis, en tibi plagas. adver- bium autem est quatenus aut temporis interdum aut loci temporis, cum dicimus quatenus hos mores exercebis; loci, cum dicimus quate- nus ibimus. Esse φαγεῖν, id est in unum manducare. Buxus arbor est, buxum autem materia ipsa. Hic malus navis, haec malus frugifera arbor. Pinnas murorum, pennas avium dicimus. Laserpicium florem dicimus, at caulem laser aiunt. Exprobrat qui commemorat quae praestitit, obprobrat qui obprobrium obiectat, hoc est vitium. Scorpio bellica res, at scorpius animal. Adulescens nomen, adolescens participium. Primo pedatu, non pidato dicendum. Ne quidem fieri potest non dicendum, sed ne fieri quidem potest, .ut disiunctum sit. Vir praetorius et quaestorius, non praetoricius aut quaestoricius dicendum. Pulchra liburnica dicendum, non pulchra liburna. Vae dativus et accusativus sequi debent, non alius, ut vae populo Maurorum et vae populum Maurorum. Salmenta proferre non timeas, quia latinum est. Duo tanta ac tria tanta, duplum ac triplum, veteres in usu habuerunt. Omne animal pecus est homine excepto vocitatum. Mox aliam ordibor et ordiar telam utroque modo veteres dixerunt. Hic culleus, hic pluteus puteus cuneus laqueus postis margo veper vel vepres masculina sunt. hic cardo, hic axis modius sextarius, hic con- gius, hic corbis, hic gladius, sanguis, venter aqualiculus, hic vectis, hic flos ros pons. hoc lutum atque macellum ἑνικῶς singulariter exire memento, Memmius ista macella licet, Caesar luta dicat. rete hoc dices, haec retia pluraliter reticulum ac reticula usurpandum. omnia nomina in nis finita masculina erunt, veluti hic finis crinis cinis canis amnis. hic radius, non hoc radium. ille sal aspersus musarum .est non erit hoc sal haeve sales, sed hic sal ἑνικῶς erit quod edimus, hi sales pluraliter urbanitatis alicuius. hic pulvinus mollis. Idem producte refertur ad personam masculini generis etiam in plu- rali numero, ut idem lupus et idem lupi. idem correpte neutri est et ad rem refertur, ut idem scamnum et idem rus. Mi Paula et mi Aemilia non dicendum, quia mi masculini est generis pronomen, non feminini, et ortum est a prima positione meus; sed dicen- dum mea Paula et mea Aemilia, o meum caput, o meumque brachium. Nec non et ille soloecismus est, ubi dicier audis omnibus maior et melior, cum syncrisis omnis, alter ubi est, fiat, praelatio vero, ubi plures sunt. ergo illustrior est luna sol; omnibus astris haud dices, cunctorum autem illustrissimus hic est. similiter multo est hic dignior illo, dignissimus illorum, non dignior illorum dicendum est. sic potior e duobus, potissimus omnium; primus ex multis, prior e duobus dicitur. Mustacius sive mustacium non ad genus referendum est, quasi hoc .potius sit aut illud, cum per se nihil sit, sed sit plane τῶν πρός τι. mustacius panis recte dicimus et mustacium libum. sic militis puer galearius recte dicitur nam galearia soloecismus est. non est puer galearia nam pueram sic rite voces puer est galearius hic a soloecus. Hoc cerebrum est. nam cereber qui dicunt sine cerebro vivunt. Respondidi nihil est respondi dic Ciceroni. Bargena, non bargina, genus cui barbaricum sit. Vasa istaec vinaria sunt, vinaria cella, vulgus adhuc retinet de prisca verba loquela. Sobrius per i, non per e scribendum. Sedi non secus te, sed secundum te dicendum. Ludos aliquem longe egregios fecisse dices, non dedisse. Vir ducit, mulier nubit, quia pallio flammeo obnubit caput suum genasque. Induxit pro decepit. seduxit ἀκύρως non dicitur, nisi cum significa- mus in aliam partem duxit, ut seduxit foras. Patre ac matre caret quis, cognato, fratre sororeve, non opibus caret aut nummis. Nongentos, non noncentos dicendum est ab novem, nonagies, nona- .ginta, non nonacenta. Castigavit me uti dicas, non corripuit me. Hic lanius nomen est, verbum autem lanio lanias laniat. dixerunt tamen veteres et lanio in nomine. Rostra voca, non prorostra. nam pro rostris quod dicimus ante rostra significat, ut pro muris. sic errant qui proscenia appellant id est scenam operosam fabricam ex adverso caveae, quae apud Graecos de fronde ornatus umbraeque causa fiebat et ab umbra, quam praestabat, scena dicebatur. unde proscenia rectius pulpita quae ante scenam sunt appellabuntur, ut veteres ineunt proscenia ludi. Inversis armis pugnasse gladiatores non est dicendum, sed versis, hoc est transmutatis; sic nec inversis pannis agitasse aurigas, sed versis. Balneae dic lavant, non lavantur. ad homines utroque modo potest dici. Quadrigas trigas bigas pluraliter effer, antemnas quoque non aliter a priscis memoratas nisi plurali numero. Carcer masculini generis semper singulariter dicitur, in quo homines coercentur, pluraliter vero carceres, unde currus effunduntur. Participium a nomine tripliciter discernitur, comparatione, declina- tione, significatione. Numeris etiam nomina communia sunt, ut sedes res spes nubes .labes clades. Frequentativa verba sunt caenito pransito lectito dictito cursito vectito ex hac nota sunt ito habitoque. Cum de genere alicuius nominis ambigis, pluralem consule numerum ut puta si quaeras, hic pratus sit dicendum an hoc pratum, pluralis numerus cum faciat haec prata nec recipiat hi prati, manifestum est genus hoc est neutri. Confessiva fit vox ex duplici voce abnutiva, ut non nolo dicere ostendo enim me velle et non nescio, quae tibi vita est et non num- quam prandeo et nec non est libera res mihi. Rumigat nihil est, sed ruminat et rumino. Dilibuit dic unguento, non delibuit. Vngue dic, non unge. Laquearia, non lacunaria est. Linteo mercator dicetur. Y litteram nulla vox nostra adsciscit. ideo insultabis gylam di- centibus. Sub divo legimus, audimus vero de eo quod subiungebant veteres et dicebant sub divo caelo. Martulus ἱερεύς a Marte, non marculus. Saeva fames, non famis dicendum. Felicem, non filicem dicere debemus. unde et felicata opera priores .dixerunt caelata. unde et felix, quam ita credo dictam, quod sit minus felix arvis. Polenta, non pulenta dicendum est. Fictum rationis est, fixum vetustatis. ut pingo pictum, sic fingo fictum facit participialiter. Gobius piscis, non numquam legitur gobio. Torpedo est, non torpido. Nequam non malum significat, sed inutilem, et est monoptoton, ut frugi. Vensica n habet, quia non est sine vento. Iam semper dicendum, quia nihil est ia. item non iamus, sed eamus. Montosam Italiam seu Sardiniam memorato. Scriptula dicendum, non scripula. Tinguere dicendum, non tingere, quoniam tinguo est, et tinguis tinguit. Ingenii profer, sic officii, quia nullus a recto casu minor est umquam genetivus. In Siciliam dicendum, non is Siciliam, κατὰ τὸ ν, non κατὰ τὸ σ, quia numquam sine n pronuntiatur. Audacter latinum est, sed audaciter melius, quia nomina in x littera terminata in adverbiis iter adsumunt, ut atrox atrociter, ferox ferociter, velox velociter. sic audax audaciter. Stlataris sine c littera dicendum ab stlata, rate piratica. . Stellonem dicito sine i littera a similitudine stellarum. Flavius Caper, De Verbis Dubiis . DE VERBIS DVBIIS In singularibus verbis multa dubia habentur. ea per ordinem littera- .rum exequemur. Avellanae nuces et abellinae. acris et acer, quamvis dicant plerique acris femininum, acer masculinum sic alacris et alacer. accersere ab acciendo; accersi, non accersini. accusare arguere, incusare queri. accipiter, non acceptor. adulor illi. adsentio, quia adsensi, non adsentior. adstringe, non astringe. adulterina adulterata, at adultera quae adulterat. adventicia caena, non adventoria. aemulor illum, non illi. alium, non alius, quia alia. alvearia, non alvinae. alvus haec nunc, sed apium hic. alica, non halica. alioquin adfirmativum est. amolum, non amulum, quod non molatur. ambobus non ambis, et ambabus. amplector semel, amplexor saepius. ambitio, quando fit; ambitus, cum factus est. amaracus haec. anas et anus, utrumque femininum est. angor nomen et verbum est. antidotus haec. aquilus color nigro proximus. arcubus pugnatur sunt enim ab arcu arces .autem arcibus faciunt. artus artubus, artes artibus faciunt. arteriae hae. artolagoenus ab assidendo. attagenae hae. atramentarium, non atramen- tale, ut lignarium et armarium. austerus, non austeris et austera, et austere, non austeriter; item austera et austerum. assiduus, non adsiduus, ab assidendo. ausculta, non asculta. axiculus hic, quia hic axis. Baculum hunc, non hoc. balneum et balneas, non balineum binas tabulas dicimus, non duas semper enim pluraliter tabulas dicimus at epistolas duas, non binas, quoniam singulariter epistola dicitur. sic et Graeci observant. bibere, non biber. bracas, non braces. Cannabe hoc, non cannabis. carbasus haec, non hic. caduceus hic, non caduceum. catinus hic, non catinum. canulus haec, canuli hae. cardo hic, non haec. camarus, non cambarus. cetariae tabernae, quae nunc cretariae non recte dicuntur. cercinus, non circinus. cucumis haec, non cucumer. cinctus, non cinctum. cinis hic vel haec, non hoc ciner. cliens tam hic quam haec. clibanus hic, non clibanum. clatri hi, non haec clatra. clunis hic, non haec. coturnices, non cocturnices. colus haec lanificii. corbes hae, non hi. cornu bovis, cornus arbor. consueo, non .consuo; consuere, ut fervere. congius hic. coclea sine h. cocinaria, non cocinatoria. colustrum recte. crustulum hoc. crebro, non crebre. cucur- bicium pirum, non cucurbitinum. cucumis, non cucumer. curriculum hoc, ut Varro, alii hunc. Delirare et delerare ἀπὸ τοῦ λήρου. dei, non dii nam et deabus Cicero dixit igitur deis ratio, diis consuetudo. deletum, non delitum quod quis delevit. diploma, non duploma aut duplomum. Dis pater, non Ditis. dorsum, non dorsus. Erumna, non eramna. ebur, non ebor. elephantus, non elephans. enutrire alica recte. eliganter ab eligendo. exemplar, non exemplare exemplar autem quod transfertur, exemplum quod fertur, quamquam alii contra. exenteravit ἀπὸ τῶν ἐντέρων ab interioribus a visceribus. Fabrica ars, opera fabrilia. fascinum hoc. faex pluralem non habet. fervunculus a fervore, non furunculus. ficos, non ficus, nec ficibus, sed ficis. fido, non fideo. fibres hi, non fibrae. filiabus recte. forcipes fabri. freni hi et haec frena et hoc frenum nam hic frenus non est. fruges .hae. frons et frontes hominum, frons et frondes arborum. Gelu sine s. gibber vitium, homo gibberosus. glutinum non glus Virgilius gluten dixit. gluttus et gluttire et ingluvies gula. gratuito ratio, gratis consuetudo. Hapsus lanae vellera, non apsus. Intro in locum, intus in loco. incudem hanc recte. insipiens non insapiens. itiner ratione, iter consuetudine. iuventus multitudo, Iuventa dea, iuventas aetas. Marginem hunc, non hanc. manulei hi. maeandrum recte dicunt. males bestiae quaedam, non melones. materia, non materies, quia mate- riarius. malleus hic, non hoc malleum. menda et mendum recte. mar- garita haec singulariter generis feminini et haec pluraliter neutri. mereor de te, mereo aera. mergites messorum, mergi aves. mordicus recte. motacilla recte. Ninguit sic effer, non ningit. nomenculator recte. Ostrea et ostreas, quia nullum animal speciale neutrum est. Palmus in mensura, palma in manu. partus partubus, at partes par- tibus. palpetrae per t genae, palpebrae per b pili. pexo capillos et repexo recte. pelagus neutrale est nec habet pluralem. pessulum, non pestulum. .privilegium, quod privet lege, non primilegium. prunam feminine dicimus carbonem, pruna neutraliter poma. pumex hic recte. puteanam, non putealem. pulvis hic, non pulver. Quadrata amphora. quatinus coniunctio causalis est, quatenus ad- verbium loci aut temporis. quando temporale, quanto causativum. Rapum hoc, non rapa. horum retium, non retum, quia genetivus numquam pauciores syllabas habet quam nominativus. Sartum, non sarsum. sanguis hic, non sanguen. sarcinatorem recte. saepes haec recte. sal hic, sales ioci sunt. scrupulus hic. serpentium, non serpentum. similaginem farinam recte. sterquilinium hoc. striges strigis, non strigae striga intervallum turmarum, ubi equi stringuntur. stipes, non stips. sternuit, non sternutat. stimulus hic. succilus, cum sanguis se cilio subfundit. cilium autem inter oculos et supercilium est. Talio haec. tenta et extenta recte. tersum, non tertum. tundo tutudi. . Vallus haec, qua frumentum excutitur. vatillum hoc. vates olim vatios dicebant. vas, alii vasum. vesper stella, vespera tempus. vectes hae et hi, ut veteres. unguis, non ungis. vulpes, quasi volipes. utensilia et utilia. upilio, nunc opilio. utrisque manibus et utraque manu recte. Flavius Caper, De Verbis Dubiis . DE VERBIS DVBIIS In singularibus verbis multa dubia habentur. ea per ordinem littera- .rum exequemur. Avellanae nuces et abellinae. acris et acer, quamvis dicant plerique acris femininum, acer masculinum sic alacris et alacer. accersere ab acciendo; accersi, non accersini. accusare arguere, incusare queri. accipiter, non acceptor. adulor illi. adsentio, quia adsensi, non adsentior. adstringe, non astringe. adulterina adulterata, at adultera quae adulterat. adventicia caena, non adventoria. aemulor illum, non illi. alium, non alius, quia alia. alvearia, non alvinae. alvus haec nunc, sed apium hic. alica, non halica. alioquin adfirmativum est. amolum, non amulum, quod non molatur. ambobus non ambis, et ambabus. amplector semel, amplexor saepius. ambitio, quando fit; ambitus, cum factus est. amaracus haec. anas et anus, utrumque femininum est. angor nomen et verbum est. antidotus haec. aquilus color nigro proximus. arcubus pugnatur sunt enim ab arcu arces .autem arcibus faciunt. artus artubus, artes artibus faciunt. arteriae hae. artolagoenus ab assidendo. attagenae hae. atramentarium, non atramen- tale, ut lignarium et armarium. austerus, non austeris et austera, et austere, non austeriter; item austera et austerum. assiduus, non adsiduus, ab assidendo. ausculta, non asculta. axiculus hic, quia hic axis. Baculum hunc, non hoc. balneum et balneas, non balineum binas tabulas dicimus, non duas semper enim pluraliter tabulas dicimus at epistolas duas, non binas, quoniam singulariter epistola dicitur. sic et Graeci observant. bibere, non biber. bracas, non braces. Cannabe hoc, non cannabis. carbasus haec, non hic. caduceus hic, non caduceum. catinus hic, non catinum. canulus haec, canuli hae. cardo hic, non haec. camarus, non cambarus. cetariae tabernae, quae nunc cretariae non recte dicuntur. cercinus, non circinus. cucumis haec, non cucumer. cinctus, non cinctum. cinis hic vel haec, non hoc ciner. cliens tam hic quam haec. clibanus hic, non clibanum. clatri hi, non haec clatra. clunis hic, non haec. coturnices, non cocturnices. colus haec lanificii. corbes hae, non hi. cornu bovis, cornus arbor. consueo, non .consuo; consuere, ut fervere. congius hic. coclea sine h. cocinaria, non cocinatoria. colustrum recte. crustulum hoc. crebro, non crebre. cucur- bicium pirum, non cucurbitinum. cucumis, non cucumer. curriculum hoc, ut Varro, alii hunc. Delirare et delerare ἀπὸ τοῦ λήρου. dei, non dii nam et deabus Cicero dixit igitur deis ratio, diis consuetudo. deletum, non delitum quod quis delevit. diploma, non duploma aut duplomum. Dis pater, non Ditis. dorsum, non dorsus. Erumna, non eramna. ebur, non ebor. elephantus, non elephans. enutrire alica recte. eliganter ab eligendo. exemplar, non exemplare exemplar autem quod transfertur, exemplum quod fertur, quamquam alii contra. exenteravit ἀπὸ τῶν ἐντέρων ab interioribus a visceribus. Fabrica ars, opera fabrilia. fascinum hoc. faex pluralem non habet. fervunculus a fervore, non furunculus. ficos, non ficus, nec ficibus, sed ficis. fido, non fideo. fibres hi, non fibrae. filiabus recte. forcipes fabri. freni hi et haec frena et hoc frenum nam hic frenus non est. fruges .hae. frons et frontes hominum, frons et frondes arborum. Gelu sine s. gibber vitium, homo gibberosus. glutinum non glus Virgilius gluten dixit. gluttus et gluttire et ingluvies gula. gratuito ratio, gratis consuetudo. Hapsus lanae vellera, non apsus. Intro in locum, intus in loco. incudem hanc recte. insipiens non insapiens. itiner ratione, iter consuetudine. iuventus multitudo, Iuventa dea, iuventas aetas. Marginem hunc, non hanc. manulei hi. maeandrum recte dicunt. males bestiae quaedam, non melones. materia, non materies, quia mate- riarius. malleus hic, non hoc malleum. menda et mendum recte. mar- garita haec singulariter generis feminini et haec pluraliter neutri. mereor de te, mereo aera. mergites messorum, mergi aves. mordicus recte. motacilla recte. Ninguit sic effer, non ningit. nomenculator recte. Ostrea et ostreas, quia nullum animal speciale neutrum est. Palmus in mensura, palma in manu. partus partubus, at partes par- tibus. palpetrae per t genae, palpebrae per b pili. pexo capillos et repexo recte. pelagus neutrale est nec habet pluralem. pessulum, non pestulum. .privilegium, quod privet lege, non primilegium. prunam feminine dicimus carbonem, pruna neutraliter poma. pumex hic recte. puteanam, non putealem. pulvis hic, non pulver. Quadrata amphora. quatinus coniunctio causalis est, quatenus ad- verbium loci aut temporis. quando temporale, quanto causativum. Rapum hoc, non rapa. horum retium, non retum, quia genetivus numquam pauciores syllabas habet quam nominativus. Sartum, non sarsum. sanguis hic, non sanguen. sarcinatorem recte. saepes haec recte. sal hic, sales ioci sunt. scrupulus hic. serpentium, non serpentum. similaginem farinam recte. sterquilinium hoc. striges strigis, non strigae striga intervallum turmarum, ubi equi stringuntur. stipes, non stips. sternuit, non sternutat. stimulus hic. succilus, cum sanguis se cilio subfundit. cilium autem inter oculos et supercilium est. Talio haec. tenta et extenta recte. tersum, non tertum. tundo tutudi. . Vallus haec, qua frumentum excutitur. vatillum hoc. vates olim vatios dicebant. vas, alii vasum. vesper stella, vespera tempus. vectes hae et hi, ut veteres. unguis, non ungis. vulpes, quasi volipes. utensilia et utilia. upilio, nunc opilio. utrisque manibus et utraque manu recte. DE AGRI CVLTVRA FRAGMENTA Serv. G. . uir bonus est, Marce fili, colendi .peritus, cuius ferramenta splendent. Col. .. male agitur cum domino, quem uili- .cus docet. Col. .. nihil agendo homines male agere .discunt. Plin. Nat. . ebulum uel prunus siluestris uel .rubus, bulbus minutus, trifolium, her- ba pratensis, quercus, siluestris pirus malusque frumentari soli notae, item nigra terra et cinerei coloris. omnis creta coquet, nisi permacra, sabulum- que, nisi id etiam pertenue est, et multo campestribus magis quam cliuosis re- spondent eadem. Plin. Nat. . quidquid per asellum fieri potest .uilissime constat. Gr. inc. dub. nom. GL .K corbes messorias .Char. GL .K iugeris DICTA MEMORABILIA Cic. Off. . bene pascere . . . satis bene pascere . . . bene arare . . . quid hominem . . . occidere? Cic. de Orat. . eamus deambulatum . . . .immo uero . . . quid opus fuit te? Si tu et aduersus et auersus inpudicus es. .Cic. Amic. dissuendae magis quam .discindendae. Liv. .. bellum . . . se ipsum .alet. Sen. Ep. . nec orientem umquam solem uiderunt .nec occidentem. Amm. Marc. . magna . . . .cura cibi, magna uirtutis incuria. Hieron. Ep. . sat cito, si sat bene. .August. serm. . si absque femina esset mundus, .conuersatio nostra absque diis non esset. EPISTVLAE Festus M Quia saepe utiles uidentur praedonuli. .Festus M . . . . . . mansues ad . . . .Diom. GL .K Interempto praestari.DE MEDICINA Plin. Nat. . Dicam de istis Graecis suo loco, Marce fili, quid Athenis exquisitum habeam, et quod bonum sit illorum litteras inspicere, non perdiscere. uincam nequissimum et indocile esse genus il- lorum. et hoc puta uatem dixisse, quandoque ista gens suas litteras dabit, omnia conrumpet, tum etiam magis, si medicos suos huc mittet. iurarunt inter se barbaros necare omnis medi- cina, sed hoc ipsum mercede facient, ut fides iis sit et facile disperdant. nos quoque dictitant barbaros et spurcius nos quam alios Opicon appellatione foedant. interdixi tibi de medicis. Diom. GL .K Lepus multum somni adfert qui illum edit. .Prisc. GL .K Ex dolore, ex febri, ex siti, ex medicamentis bibendis, .ex cataplasmatis, ex aluo lauando. Marcus Porcius Cato, incertorum librorum fragmenta inc.. INCERTORVM LIBRORVM RELIQVIAE Char. GL .K In his duobus bellis alteras stipendio agrique parte mul- inc..tati, alteras oppidum ui captum, alteras primo pedatu et se- cundo. Prisc. GL .K Quod iter longius arduiusque erat a curia. .Prisc. GL .K Qui tantisper nulli rei sies, dum nihil agas. .Paul. Fest. M Caduceatori nemo homo nocet. .Paul. Fest. M Veternosus quam plurimum bibit, tam maxime sitit. .Paul. Fest. M Praeda quae capta est uiritim diuisa. .Char. GL .K Et in Italia atras capras lacte album habere. .Char. GL .K Suapte natio sua separata seorsum. .Prisc. GL .K Speca prosita, quo aqua de uia abiret. .Char. GL .K Malitiose istorum iuratorum . . . . . . uerto ut . . . .quod . . . . . . Serv. A. . Qua mollissimum est adoriuntur. .Serv. A. . Sub tela uolantia. .Serv. A. . tertiato . . . quartato .Aur. Fro. N dum se intempesta .nox . . . praecipitat Isid., Orig. .. Malum deligatum, parastatae iunctae. .Gel. N.A. .. mortualia .Paul. Fest. M audacias .aliorsum . . . illorsum .Paul. Fest. M cloacale flumen .Paul. Fest. M formido .Paul. Fest. M futare .Paul. Fest. M ferocit . . . fiuere .fruniscor . . . frunitum .Paul. Fest. M latitauerunt .Paul. Fest. M mihipte .Festus M . . . . . . . . . . . . . . decuit talenta .. . . . . . . . . . . . . . uersia atque . . . . . . . . . . . . . . entia item a Festus M . . . tumultu Macedoniae Etruriam Samnites Luca- .nos inter se natinari atque factiones esse. Festus M . . . . . . . . . . . Poenorum IIII suf- .fetes . . . . . . . . omnis cohortes omnis qui stipendia meritauerunt. Festus M moscillis .Festus M . . . . . properie mari opus est. .Festus M . . . . . Numidae . . multam uiuunt . . . .Paul. Fest. M lentis numquam cuiquam . . . . . . . . . . .. . . . . . . . . suppremam aduocationem. Paul. Fest. M ueterinam bestiam .Paul. Fest. M uls .ungulatros .uerberitare .uopte .Gel. N.A. .. disciplinosus consiliosus uictoriosus .Char. GL .K imperabiliter .Char. GL .K rare .rarenter .Char. GL .K iugeris .Char. GL .K secunde .Gr. inc. dub. nom. GL .K putei .Gel. N.A. .. fenoribus . . . copertus est .Gel. N.A. .. nouissimus . . . nouissime .Sergius GL .K circumcirca .Gel. N.A. .. praeterpropter .Var. L. . solui .Quint. Inst. .. dicem . . . faciem .Festus M recipie .Festus M ostende .Paul. Fest. M attinge .Paul. Fest. M dice .Quint. Inst. .. diee .Gel. N.A. .. feneratorem .Mar. Vict. GL .K quoam .FRAGMENTA DVBIAE AVCTORITATIS Festus M posime- dub..rium Festus M re- .mouendi maledictores Festus M pascales .COMMENTARII IVRIS CIVILIS Festus M Mundo nomen inpositum .est ab eo mundo, qui supra nos est; forma enim eius est, ut ex his, qui intrauere, cognoscere potui, adsimilis illae. DE RE MILITARI LIBER Plin. Nat. pr. Scio ego quae scripta sunt si palam proferantur, multos .fore qui uitilitigent, sed ii potissimum qui uerae laudis expertes sunt. eorum ego orationes siui praeterfluere. Festus M Vt populus sua opera potius ob rem bene gestam coro- .natus supplicatum eat, quam re male gesta coronatus ueneat. Festus M Magistratus nihil audent imperare, ne quid consul auspici .peremat. Non. M Inde partem equitatus atque ferentarios praedatum misit. .Philarg. Verg. G. . Pedites quattuor agminibus, equites duobus antibus ducas. .Veg. mil. . Vna depugnatio est fronte longo, quadrato exercitu. .Festus M Siue forte opus sit cuneo aut globo aut forcipe aut tur- .ribus aut serra, uti adoriare. Festus M Tertia e castris eductio celeris properaque est. .Prisc. GL .K Satis celeris sis in tempore. .Non. M Quam gladiator disciplinosus. CARMEN DE MORIBVS Non. M Auaritiam omnia uitia habere putabant. sumptuosus cu- pidus elegans uitiosus inritus qui habebatur, is laudabatur. Gel. N.A. .. sqq. Vestiri in foro honeste mos erat, domi quod satis erat. .equos carius quam coquos emebant. poëticae artis honos non erat. siquis in ea re studebat aut sese ad conuiuia adplicabat, grassator uocabatur. Gel. N.A. .. sqq. Nam uita humana prope uti ferrum est. si exerceas, con- .teritur; si non exerceas, tamen rubigo interficit. item homines exercendo uidemus conteri; si nihil exerceas, inertia atque tor- pedo plus detrimenti facit quam exercitio. Marcus Porcius Cato, orationes . ORATIO QUAM DIXIT NUMANTIAE APUD EQUITES Gel. N.A. .. cogitate cum animis vestris si quid vos per laborem .recte feceritis, labor ille a vobis cito recedet, bene factum a vobis, dum vivitis, non abscedet; sed si qua per voluptatem nequiter feceritis, voluptas cito abibit, nequiter factum illud apud vos semper manebit. Festus M maiores seorsum atque divorsum pretium paravere .bonis atque strenuis, decurionatus, optionatus, hastas do- naticas, aliosque honores. DE TRIUMPHO AD POPULUM Prisc. GL .K asperrimo atque arduissimo aditu. .APUD ATHENIENSES Iulius Rufin. R.L.M. Halm Antiochus epistulis bellum gerit, calamo et atra- .mento militat. DIERUM DICTARUM DE CONSULATU SUO Char. GL .K egoque iam pridem cognovi atque intellexi atque .arbitror rem publicam curare industrie summum peri- culum esse. Char. GL .K atque quamquam multa nova miracula fecere ini- .mici mei, tamen nequeo desinere mirari eorum audaciam atque confidentiam. Char. GL .K ei rei dant operam, ut mihi falso maledicatur. .Festus M removendi maledictores. .Char. GL .K secus aetatem agerem quam illi egissent. .Char. GL .K videtote quanto secus ego fecerim. .Serv. Ecl. . omnia ab integro paranda erant. .Char. GL .K laudant me maximis laudibus, tantum navium, .tantum exercitum, tantum commeatum non opinatum esse quemquam hominem comparare potuisse; id me tam maturrime comparavisse. Char. GL .K deinde postquam Massiliam praeterimus, inde om- .nem classem ventus auster lenis fert; mare velis florere videres. ultra angulum Gallicum ad Illiberim atque Ru- scinonem deferimur inde nocte aura profecti sumus. Gel. N.A. .. ita nos fert ventus ad primorem Pyrenaeum, quo .proicit in altum. Char. GL .K mihi atque classi obviam fiunt. .Char. GL .K omnia tumultus plena, simul hostium copiae ma- .gnae contra me sedebant; usquequaque lacessebamur. Char. GL .K eas res non posse sustineri nisi eo praesidia magna .frumentumque mittantur. nam ita dicunt palam ne- cessum esse obcuratum. Char. GL .K interea ad socios nostros sedulo dispertieram, alio .frumentum, alio legatos, alio litteras, alio praesidium usquequaque. Fro. Ver. ..H interea unamquamque turmam manipulum cohor- .tem temptabam quid facere possent; proeliis levibus spectabam cuiusmodi quisque esset; si quis strenue fe- cerat, donabam honeste, ut alii idem vellent facere, atque in contione verbis multis laudabam. interea aliquot pauca castra feci. sed ubi anni tempus venit, castra hiberna . . . Char. GL .K postquam auspicavi atque exercitum adduxi pone .versus castra hostium. nostros pone versus hosteis esse ad dextra parte. .Char. GL .K iam apud vallum nostri satis agebant. .Char. GL .K me sollicitum atque exercitum habitum esse atque .porro fore. itaque porro in Turtam proficiscor servatum illos. .inde pergo porro ire in Turtam. .Char. GL .K si cuperent hostes fieri, temere fieri nunc possent. .Festus M ridibundum magistratum gerere, pauculos homi- .nes, mediocriculum exercitum obvium duci. Char. GL .K id ego primo minus animadverti; veniunt iterum .atque tertium tumultuosius. Char. GL .K eam ego viam pedetemptim temptabam. .Char. GL .K qui maximis vicibus ac vicissim. .Festus M recto fronte ceteros sequi si norit. .Char. GL .K ego mihi haec monimenta sempiterno posui quae cepi. .Char. GL .K item ubi ab Thermopuleis atque ex Asia maximos .tumultus maturissime disieci atque consedavi. Char. GL .K censores qui posthac fiunt, formidulosius atque se- .gnius atque timidius pro re publica nitentur. Festus M navitae . . . vinum atque oleum, uer . . . .DISSUASIO LEGIS IUNIAE DE FENERATIONE Festus M Camerini cives nostri oppidum pulchrum habuere, .agrum optimum atque pulcherrimum, rem fortunatis- simam. cum Romam veniebant, prorsus devertebantur pro hospitibus ad amicos suos. Non. M tertio autem pedato item ex fenore discordia excre- .scebat. ORATIONES IN Q. MINUCIUM THERMUM IN Q. MINUCIUM THERMUM DE FALSIS PUGNIS Gel. N.A. .. dixit a decemviris parum bene sibi cibaria curat .esse. iussit vestimenta detrahi atque flagro caedi. de- cemviros Bruttiani verberavere, videre multi mortales. quis hanc contumeliam, quis hoc imperium, quis hanc servitutem ferre potest? nemo hoc rex ausus est facere eane fieri bonis, bono genere gnatis, boni consultis? ubi societas? ubi fides maiorum? insignitas iniurias, plagas, verbera, vibices, eos dolores atque carnificinas per de- decus atque maximam contumeliam, inspectantibus po- pularibus suis atque multis mortalibus, te facere ausum esse? set quantum luctum, quantum gemitum, quid la- crimarum, quantum fletum factum audivi! servi iniurias nimis aegre ferunt quid illos, bono genere gnatos, magna virtute praeditos, opinamini animi habuisse atque habi- turos, dum vivent? IN Q. MINUCIUM THERMUM DE DECEM HOMINIBUS Gel. N.A. .. tuum nefarium facinus peiore facinore operire po- .stulas, succidias humanas facis, tantam trucidationem facis, decem funera facis, decem capita libera interficis, decem hominibus vitam eripis indicta causa, iniudicatis, incondemnatis. Festus M rumorem, famam flocci fecit intercutibus stupris .obstinatus, insignibus flagitiis. Festus M neque fidem, neque iusiurandum, neque pudici- .tiam multifacit . . . Festus M . . . erant, ne mala . . . t, scelera .nefaria fie . . . sacramento traderetur lege est . . . ut solent, . . . sonivios, nisi qui sempi- .terni sunt, quos . . . rant, nec spiciunt neque ratos existimant. ORATIONUM IN Q. MINUCIUM THERMUM RELIQUIAE INCERTAE SEDIS Festus M erga rem publicam multa beneficii ratissima atque .gratissima. Prisc. GL .K postquam diutius fitur. .IN M. ACILIUM GLABRIONEM Festus M postquam navitas ex navibus eduxi, non ex mili- .tibus atque nautis piscatores penatores feci, sed arma dedi. DE CONIURATIONE Festus M precem. .ORATIONES CENSORIAE IN L. QUINCTIUM FLAMININUM Isid. Diff. . aliud est, Philippe, amor, longe aliud est cupido. .accessit ilico alter, ubi alter recessit; alter bonus, alter malus. IN L. VETURIUM DE SACRIFICIO COMMISSO CUM EI EQUUM ADEMIT Festus M quod tu, quod in te fuit, sacra stata, sollempnia, .capite sancta deseruisti. Festus M domi cum auspicamus, honorem me dium immor- .talium velim habuisse. servi, ancillae, si quis eorum sub centone crepuit, quod ego non sensi, nullum mihi vitium fa- cit. si cui ibidem servo aut ancillae dormienti evenit, quod comitia prohibere solet, ne si quidem mihi vitium facit. Prisc. GL .K aquam Anienem in sacrarium inferre oportebat. .non minus XV milia Anien abest. Gel. N.A. .. qui illius impudentiam norat et duritudinem. .Prisc. GL .K mense Octobri fecimus, Novembris reliquus erat. .Prisc. GL .K Graeco ritu fiebantur Saturnalia. .Serv. Dan. A. . sedere non potest in equo trepidante. .Prisc. GL .K hostem num unum icit? .Non. M propter tenuitatem et plebitatem. .DE MORIBUS CLAUDII NERONIS Prisc. GL .K pecunia mea rei publicae profuit quam isti modi .uti tu es. Non. M haruspicem, fulguratorem si quis adducat. .UT PLURA AERA EQUESTRIA FIERENT Prisc. GL .K nunc ergo arbitror oportere institui, quin minus .duobus milibus ducentis sit aerum equestrium. de aeribus equestribus, de duobus milibus ac du- .centis. UTI BASILICA AEDIFICETUR Prisc. GL .K antequam is vilicare coepit. .DE INDIGITIBUS Festus M sinunt . . . ut bona rapiant, aut . . . .sequestro dent. DE AGNA MUSTA PASCENDA Prisc. GL .K musta agna .Prisc. GL .K citer ager alligatus ad sacra erit. .Festus M ali pastalis ovis vetuit. .Festus M quis homo . . . l pulchrius purgat aut ma- .gnificius? DE VESTITU ET VEHICULIS Prisc. GL .K nam periniurium siet, cum mihi ob eos mores, .quos prius habui, honos detur, ubi datus est, tum uti eos mutem atque alii modi sim. DE SIGNIS ET TABULIS Festus M honorem emptitavere, malefacta benefactis non re- .demptitavere. NE SPOLIA FIGERENTUR NISI DE HOSTE CAPTA Serv. Dan. A. . sed tum, ubi ii dimissi sunt, revertantur resignatis .vectigalibus. UTI PRAEDA IN PUBLICUM REFERATUR Prisc. GL .K miror audere atque religionem non tenere, statuas .deorum, exempla earum facierum, signa domi pro supel- lectile statuere. IN L. FURIUM DE AQUA Char. GL .K domi meae saepe fuit. .Char. GL .K necessario faciendum fuit. .Char. GL .K prorsum quodcumque iubebat fecisse neque quem- .quam observavisse. Char. GL .K o quanti ille agros emit, qua aquam duceret. .Serv. Dan. A. . quod attinet ad salinatores aerarios, cui cura vecti- .galium resignat. Festus M . . . s praetores secundum populum .vindicias dicunt. Gel. N.A. .. die proxumi hoc. .CONTRA OPPIUM Festus M vinum redemisti, praedia pro vini quadrantalibus .sexaginta in publicum dedisti, vinum non dedisti. DE FUNDO OLEARIO Festus M pulchralibus atque cupediis. .DE LAETORIO Non. M asinum aut musimonem aut arietem. .CONTRA ANNIUM Festus M nemo antea fecit super tali re cum hoc magi- .stratu uti quaererem. IN Q. SULPICIUM Festus M quotiens vidi trulleos nassiternas pertusos, aqualis .matellas sine ansis. SI SE M. CAELIUS TRIBUNUS PLEBIS APPELLASSET Gel. N.A. .. numquam tacet, quem morbus tenet loquendi tam- .quam veternosum bibendi atque dormiendi. quod si non coveniatis, cum convocari iubet, ita cupidus orationis conducat, qui auscultet. itaque auditis, non auscultatis, tamquam pharmacopolam. nam eius verba audiuntur; verum se nemo committit, si aeger est. Gel. N.A. .. frusto panis conduci potest, vel uti taceat vel uti .loquatur. Festus M in coloniam, mercules, scribere nolim, si trium .virum sim, spatiatorem atque fescenninum. Macr. Sat. .. descendit de cantherio, inde staticulos dare, ridi- .cularia fundere. praeterea cantat, ubi collibuit, interdum Graecos .versus agit, iocos dicit, voces demutat, staticulos dat. Paul. Fest. M quid ego cum illo dissertem amplius, quem ego .denique credo in pompa vectitatum iri ludis pro citeria, atque cum spectatoribus sermocinaturum? Festus M si em percussi, saepe incolumis abii; praeterea pro .re publica, pro scapulis atque aerario multum rei publicae profuit. Prisc. GL .K ecquis illi modi esse vult? .Festus M . . . a porta Naevia atque ex . . . .AD LITIS CENSORIAS Festus M periculatus sum. .scio fortunas secundas neglegentiam prendere so- .lere quae uti prohibitum irem, quod in me esset, meo labori non parsi. IN C. PISONEM Prisc. GL .K video hac tempestate concucurrisse omnes adver- .sarios. ORATIONUM CENSORIARUM RELIQUIAE INCERTAE SEDIS Paul. Fest. M cloacale flumen .Prisc. GL .K speca prosita, quo aqua de via abiret. .DE SUIS VIRTUTIBUS CONTRA L. THERMUM POST CENSURAM Festus M ego iam a principio in parsimonia atque in duritia .atque industria omnem adulescentiam meam abstinui agro colendo, saxis Sabinis, silicibus repastinandis atque conserendis. Festus M quid mihi fieret, si non ego stipendia in ordine .omnia ordinarius meruissem semper? Festus M M. Fulvio consuli legatus sum in Aetoliam, propte- .rea quod ex Aetolia complures venerant Aetolos pacem velle de ea re oratores Romam profectos. Gel. N.A. .. aliud est properare, aliud festinare qui unum quid .mature transigit, is properat, qui multa simul incipit neque perficit, is festinat. Isid. Orig. .. quom essem in provincia legatus, quamplures ad .praetores et consules vinum honorarium dabant num- quam accepi, ne privatus quidem. Iulius Rufin. R.L.M. Halm qui ventrem suum non pro hoste habet, qui pro .re publica, non pro sua, obsonat, qui stulte spondet, qui cupide aedificat. Festus M porcum sacrem in sin . . . quando pro . . . .. . . me sacrem . . . primis fiet . . . DE AMBITU Prisc. GL .K sed sunt partim, qui duarum rerum alterius utrius .causa magistratum petunt. DISSUASIO NE LEX BAEBIA DEROGARETUR Festus M hoc potius agam quod hic rogat. .Non. M pecuniam inlargibo tibi. .DISSUASIO NE LEX ORCHIA DEROGARETUR Festus M qui antea obsonitavere aere, postea centenis .obsonitavere. Macr. Sat. .. cibarias .Amm. Marc. .. magna . . . cura cibi, magna vir- .tutis incuria. DE RE HISTRIAE MILITARI Festus M punctatoriolas. .IN M. FULVIUM NOBILIOREM Gel. N.A. .. iam principio quis vidit corona donari quemquam, .cum oppidum captum non esset aut castra hostium non incensa essent? Festus M retricibus .Cic. de Orat. . Nobiliorem mobiliorem .DE TRIBUNIS MILITUM Non. M expedito pauperem plebeium atque proletarium. .Non. M loca ardua et cliva depressa. .IN P. FURIUM PRO HISPANIS Char. GL .K utrubi bona, utrubi mala gratia capiatur, utrinde .iram, utrinde factiones tibi pares. SUASIO LEGIS VOCONIAE Gel. N.A. .. principio vobis mulier magnam dotem adtulit; tum .magnam pecuniam recipit, quam in viri potestatem non conmittit, eam pecuniam viro mutuam dat; postea, ubi irata facta est, servum recepticium sectari atque flagitare virum iubet. Serv. Dan. A. . agrum quem vir habet tollitur. .DE MACEDONIA LIBERANDA Prisc. GL .K idque perpetuius atque firmius repsit. .PRO RHODIENSIBUS Gel. N.A. .. scio solere plerisque hominibus rebus secundis .atque prolixis atque prosperis animum excellere atque superbiam atque ferociam augescere atque crescere. quo mihi nunc magnae curae est, quod haec res tam secunde processit, ne quid in consulendo advorsi eveniat, quod nostras secundas res confutet, neve haec laetitia nimis luxuriose eveniat. advorsae res edomant et docent, quid opus siet facto, secundae res laetitia transvorsum trudere solent a recte consulendo atque intellegendo. quo maiore opere dico suadeoque, uti haec res aliquot dies proferatur, dum ex tanto gaudio in potestatem nostram redeamus. Gel. N.A. .. atque ego quidem arbitror Rodienses noluisse nos .ita depugnare, uti depugnatum est, neque regem Persen vinci. sed non Rodienses modo id noluere, sed multos populos atque multas nationes idem noluisse arbitror atque haut scio an partim eorum fuerint qui non nostrae con- tumeliae causa id noluerint evenire sed enim id metuere, si nemo esset homo quem vereremur, quidquid luberet faceremus, ne sub solo imperio nostro in servitute nostra essent. libertatis suae causa in ea sententia fuisse ar- bitror. atque Rodienses tamen Persen publice numquam adiuvere. cogitate, quanto nos inter nos privatim cautius facimus. nam unusquisque nostrum, si quis advorsus rem suam quid fieri arbitrantur, summa vi contra nititur, ne advorsus eam fiat; quod illi tamen perpessi. Gel. N.A. .. ea nunc derepente tanta beneficia ultro citroque, .tantam amicitiam relinquemus? quod illos dicimus vo- luisse facere, id nos priores facere occupabimus? Gel. N.A. .. qui acerrime advorsus eos dicit, ita dicit hostes .voluisse fieri. ecquis est tandem, qui vestrorum, quod ad sese attineat, aequum censeat poenas dare ob eam rem, quod arguatur male facere voluisse? nemo, opinor; nam ego, quod ad me attinet, nolim. Gel. N.A. .. quid nunc? ecqua tandem lex est tam acerba, .quae dicat si quis illud facere voluerit, mille minus dimi- dium familiae multa esto; si quis plus quingenta iugera habere voluerit, tanta poena esto; si quis maiorem pecuum numerum habere voluerit, tantum damnas esto? atque nos omnia plura habere volumus, et id nobis impoene est. Gel. N.A. .. sed si honorem non aequum est haberi ob eam .rem, quod bene facere voluisse quis dicit, neque fecit tamen, Rodiensibus oberit, quod non male fecerunt, sed quia voluisse dicuntur facere? Gel. N.A. .. Rodiensis superbos esse aiunt id obiectantes quod .mihi et liberis meis minime dici velim. sint sane superbi. quid id ad nos attinet? idne irascimini, si quis superbior est quam nos? DE SUMPTU SUO Fro. Aur. Imp. ..H iussi caudicem proferri, ubi mea oratio scripta .erat de ea re, quod sponsionem feceram cum M. Cor- nelio. tabulae prolatae maiorum benefacta perlecta deinde quae ego pro re p. fecissem leguntur. ubi id utrumque perlectum est, deinde scriptum erat in ora- tione numquam ego pecuniam neque meam neque so- ciorum per ambitionem dilargitus sum. attat, noli, noli scribere, inquam, istud nolunt audire. deinde recitavit numquam ego praefectos per sociorum vestrorum oppida imposivi, qui eorum bona liberos diriperent. istud quo- que dele; nolunt audire recita porro numquam ego praedam neque quod de hostibus captum esset neque ma- nubias inter pauculos amicos meos divisi, ut illis eriperem qui cepissent. istuc quoque dele nihil eo minus volunt dici; non opus est, recitato. numquam ego evectionem datavi, quo amici mei per symbolos pecunias magnas caperent. perge istuc quoque uti cum maxime delere. numquam ego argentum pro vino congiario inter appa- ritores atque amicos meos disdidi, neque eos malo publico divites feci. enimvero usque istuc ad lignum dele. vide sis quo loco res p. siet, uti quod rei p. bene fecissem, unde gratiam capiebam, nunc idem illud memorare non audeo, ne invidiae siet. ita inductum est male facere inpoene, bene facere non inpoene licere. Gel. N.A. .. neque mihi aedificatio neque vasum neque vesti- .mentum ullum est manupretiosum neque pretiosus servus neque ancilla. si quid est quod utar, utor; si non est, egeo. suum cuique per me uti atque frui licet. vitio vertunt, quia multa egeo; at ego illis, quia ne- queunt egere. PRO SE CONTRA C. CASSIUM Gel. N.A. .. atque evenit ita, Quirites, uti in hac contumelia, .quae mihi per huiusce petulantiam factum itur, rei quoque publicae medius fidius miserear, Quirites. DE PTOLOMAEO MINORE CONTRA L. THERMUM SIVE DE THERMI QUAESTIONE Gel. N.A. .. sed si omnia dolo fecit, omnia avaritiae atque pe- .cuniae causa fecit, eiusmodi scelera nefaria, quae neque fando neque legendo audivimus, supplicium pro factis dare oportet. Prisc. GL .K quantoque suam vitam superiorem atque ampliorem .atque antiquiorem animum inducent esse quam innoxiio- rem. Gel. N.A. .. per deos immortalis, nolite vos atque . . . .Prisc. GL .K rege optimo atque beneficissimo. .Char. GL .K tu otiosus ambulas, qui apud regem fuisti, donicum .ille tibi interdixit rem capitalem. ORATIONUM IN Q. ET L. THERMOS RELIQUIAE INCERTAE SEDIS Prisc. GL .K sed a benefactis, ab optimis artibus fugit maxima .fugella, perpetuissimo curriculo. Non. M nervo, carcere, moletrina. .Prisc. GL .K mortuus est, sepelitus est. .NE QUIS ITERUM CONSUL FIERET Festus M dicere possum, quibus villae atque aedes aedifi- .catae atque expolitae maximo opere citro atque ebore atque pavimentis Poenicis sient. Prisc. GL .K imperator laudem capit, exercitum meliorem, in- .dustriiorem facit. DE ACHAEIS Gel. N.A. .. cumque Hannibal terram Italiam laceraret atque .vexaret. DE REGE ATTALO ET VECTIGALIBUS ASIAE Festus M C. Licinio praetore remiges scribti cives Romani .sub portisculum, sub flagrum conscribti veniere passim. DE BELLO CARTHAGINIENSI Gel. N.A. .. pueri atque mulieres extrudebantur fami causa. .Non. M aures nobis calliscerunt ad iniurias. .Gel. N.A. .. homines defoderunt in terram dimidiatos ignem- .que circumposuerunt ita interfecerunt. Iul. Victor R.L.M. Halm Carthaginienses nobis iam hostes sunt; nam qui .omnia parat contra me, ut quo tempore velit, bellum possit inferre, hic iam mihi hostis est, tametsi nondum armis agat. Rhet. Her. . Qui sunt, qui foedera saepe ruperunt? Cartha- b.ginienses. qui sunt, qui crudelissime bellum gesserunt? Carthaginienses. qui sunt, qui Italiam deformaverunt? Carthaginienses. qui sunt, qui sibi postulent ignosci? Carthaginienses. videte ergo quam conveniat eos impe- trare. CONTRA SER. GALBAM PRO DIREPTIS LUSITANIS Gel. N.A. .. multa me dehortata sunt huc prodire, anni, aetas, .vox, vires, senectus; verum enimvero cum tantam rem peragier arbitrarer . . . Gel. N.A. .. tamen dicunt deficere voluisse. ego me nunc volo .ius pontificium optime scire; iamne ea causa pontifex capiar? si volo augurium optime tenere, ecquis me ob rem eam augurem capiat? ORATIONUM INCERTI TEMPORIS RELIQUIAE IN LENTULUM APUD CENSORES Gel. N.A. .. quod maiores sanctius habuere defendi pupillos .quam clientem non fallere. adversus cognatos pro cliente testatur, testimonium adversus clientem nemo dicit. pa- trem primum, postea patronum proximum nomen habuere. CONTRA TI. SEMPRONIUM LONGUM Prisc. GL .K si posset auctio fieri de artibus tuis, quasi supel- .lectilis solet. CONTRA TIBERIUM EXULEM Gel. N.A. .. quid si vadimonium capite obvoluto stitisses? .ORATIO DE EA RE QUOD SPONSIONEM FECERAT CUM M. CORNELIO Cato orat. numquam ego pecuniam neque meam neque so- .ciorum per ambitionem dilargitus sum; numquam ego praefectos per sociorum vestrorum oppida imposivi, qui eorum bona liberos diriperent; numquam ego prae- dam neque quod de hostibus captum esset neque manubias inter pauculos amicos meos divisi, ut illis eri- perem, qui cepissent; numquam ego evectionem datavi, quo amici mei per symbolos pecunias magnas caperent; numquam ego argentum pro vino congiario inter appari- tores atque amicos meos disdidi, neque eos malo publico divites feci. CONTRA CORNELIUM AD POPULUM Festus M ecquis incultior, religiosior, desertior, publicis ne- .gotis repulsior? IN PANSAM Non. M pueris in ludo stilos, pasceolos furare. .PRO L. TURIO CONTRA CN. GELLIUM Gel. N.A. .. atque ego a maioribus memoria sic accepi si quis .quid alter ab altero peterent, si ambo pares essent, sive boni sive mali essent, quod duo res gessissent, uti testes non interessent, illi, unde petitur, ei potius credendum esse. nunc si sponsionem fecissent Gellius cum Turio, ni vir melior esset Gellius quam Turius, nemo, opinor, tam insanus esset, qui iudicaret meliorem esse Gellium quam Turium si non melior Gellius est Turio, potius oportet credi, unde petitur. PRO L. AUTRONIO Prisc. GL .K venefici postridie iussisti adesse in diem ex die; .non ausi recusare. PRO L. CAESETIO Festus M audite sultis, milites, si quis vestrum in bello .superfuerit, si quis non invenerit pecuniam, egebit. Diom. GL .K quod ego me spero ostenturum. .PRO C . . . Festus M nihil minus voluit semper . . . bus re .praesenti cognoscere atque statuere. DE HABITO Char. GL .K sanguen demittatur. .DE RE FLORIA Gel. N.A. .. sed nisi qui palam corpore pecuniam quaereret .aut se lenoni locavisset, etsi famosus et suspiciosus fuisset, vim in corpus liberum non aecum censuere adferri. Gel. N.A. .. ibi pro scorto fuit, in cubiculum subrectitavit e .convivio, cum partim illorum iam saepe ad eundem mo- dum erat. DE RE A. ATILI Festus M . . . tisse timidus ne . . . ibi .causam sonticam. DE AEDILIBUS VITIO CREATIS Gel. N.A. .. nunc ita aiunt, in segetibus, in herbis bona fru- .menta esse. nolite ibi nimiam spem habere. saepe audivi inter os atque offam multa intervenire posse; verumvero inter offam atque herbam, ibi vero longum intervallum est. Festus M neminisque . . . .DE DOTE Gel. N.A. .. vir cum divortium fecit, mulieri iudex pro cen- .sore est, imperium quod videtur habet, si quid perverse taetreque factum est a muliere; multitatur, si vinum bibit; si cum alieno viro probri quid fecit, condemnatur. Gel. N.A. .. in adulterio uxorem tuam si prehendisses, sine .iudicio inpoene necares; illa te, si adulterares sive tu adul- terarere, digito non auderet contingere, neque ius est. NE IMPERIUM SIT VETERI UBI NOVUS VENERIT Gel. N.A. .. siticines et liticines et tubicines. .DE PRAEDA MILITIBUS DIVIDENDA Gel. N.A. .. fures privatorum furtorum in nervo atque in com- .pedibus aetatem agunt, fures publici in auro atque in purpura. Non. M tu dives fite. .Non. M fraudulenter atque avariter. .IN LEGEM POPILI SUASIO Non. M quod conpluriens usu venit omni tempore ante- .ventum esse rem publicam credimus. LEGIS MAEVIAE SUASIO Prisc. GL .K rex Seleucus arma nostratia facit. .IN SERCIA Non. M accipite, si vultis, hoc onus in vestros collos. .SUASIO IN SENATU Prisc. GL .K accessit ager quem privatim habent Gallicus, Sam- .nitis, Apulus, Bruttius. DE ABROGANDIS LEGIBUS Char. GL .K bovile. .CONTIO Sch. Veron. Verg. A. . Apirensium bellum fecimus . . . tris missi ad- .versus . . . quos . . . censorem habuistis neque . . . upli pectore adsecutus. DISSUASIO LEGIS Festus M . . . licta est, et praeterea rogas . . . ea .si populus condempnaverit, uti siremps lex siet, quasi adversus leges fecisset. INCERTAE SEDIS RELIQUIAE Char. GL .K malitiose istorum iura torque. .Quint. Inst. .. cedo, si vos in eo loco essetis, quid aliud fecis- .setis? communem rem agi putatote ac vos huic rei prae- .positos esse. Festus M inpudentiam praemiosam. .Festus M munificior. .Festus M pelliculatio. .Isid. Diff. . tu, inquam, si verum supprimis, falsarius agno- .sceris; si falsa confingis, mendax esse videris. Festus M te, C. Caecili, diem prodidisse militibus le- .gionis III, cum proditionem non haberent. Paul. Fest. M vecticulariam vitam vivere, repente largiter ha- .bere, repente nihil. Char. GL .K vita deum immortalium! .Char. GL .K taetre aetatem exigit. .Paul. Fest. M culignam in feno Graeco ponit, ut bene oleat. .Paul. Fest. M coepiam seditiosa verba loqui. .contumelias mihi dixisti conpluriens. .Festus M iure, lege, libertate, re publica communiter uti .oportet gloria atque honore, quomodo sibi quisque struxit. Quint. Inst. .. tuburchinabundum . . . lurchinabundum .Marcus Porcius Cato, Origines . ORIGINES EX LIBRO I Pomp. C. art. Don. GL .K Si ques homines sunt, quos delectat populi Romani gesta discribere . . . .Prisc. GL .K Agrum quem Volsci habuerunt, campestris plerus Aboriginum fuit. .Gel. N.A. .. Eodem conuenae conplures ex agro accessitauere. eo res eorum auxit. .Prisc. GL .K Antemna etiam ueterior est quam Roma. .Festus M Propter id bellum coepit. Cloelius praetor Albanus oratores misit Romam .cum . . . Festus M Fana in eo loco conpluria fuere. ea exaugurauit, praeterquam quod Termino .fanum fuit; id nequitum exaugurari. Prisc. GL .K Nam de omni Tusculana ciuitate soli Lucii Mamilii beneficium gratum fuit. .Gel. N.A. .. Inde est ferme mille passum. .Char. GL .K uehes . . . ligni .Non. M Igitur tertio pedato bellum nobis facere . . . .Non. M ueteres prosapia . . . .Prisc. GL .K Sed lucus Capenatis . . . .EX LIBRO II Serv. Dan. A. . Sed ipsi unde oriundi sunt, exacta memoria, in- .literati mendacesque sunt et uera minus meminere. Non. M Libii, qui .aquatum ut lignatum uidentur ire, securim atque lorum ferunt, gelum crassum excidunt, eum loro conligatum auferunt. Char. GL .K Pleraque Gallia .duas res industriosissime persequitur, rem militarem et argute loqui. Char. GL .K Papauer Gallicanus. .Gel. N.A. .. Neque satis . . . habuit, quod eam .in occulto uitiauerat, quin eius famam prostitueret. Var. R. .. In Italia in scrobes terna atque .quaterna milia aulia succidia uere, sus usque adeo pinguitudine cre- scere solet, ut se ipsa stans sustinere non possit neque progredi us- quam. itaque eas, si quis quo traicere uolet, in plostrum inponit. Var. R. .. Ager Gallicus Romanus uocatur, qui uiritim cis Ari- .minum datus est ultra agrum Picentium. in eo agro aliquodfariam in singula iugera dena cullea uini fiunt. Var. R. .. In Sauracti et Fiscello caprae ferae sunt, .quae saliunt e saxo pedes plus sexagenos. Prisc. GL .K Marsus hostem .occidit prius quam Paelignus, propterea Marrucini uocantur, de Marso detorsum nomen. Serv. Dan. A. . Lauini boues immolatos, prius quam caederen- .tur, profugisse in siluam. Prisc. GL .K In campo Ti- .burti, ubi hordeum demessuit, idem in montibus serit, ubi hordeum idem iterum metit. Prisc. GL .K Lucum Dianium in nemore Aricino Egerius Laeuius Tuscu- .lanus dedicauit dictator Latinus. hi populi communiter Tusculanus, Aricinus, Lanuuinus, Laurens, Coranus, Tiburtis, Pometinus, Ardea- tis Rutulus. Serv. Dan. A. . Quia is locus montibus praestet, Praeneste oppido nomen dedit. .Prisc. GL .K Si quis mortuus est Arpinatis, eius heredem sacra non secuntur. .Festus M In maximum decus atque in excelsissimam claritu- .dinem sublimauit. Char. GL .K Quescumque Romae regnauissent, . . . .Non. M Si inde in nauis putidas atque sentinosas commeatum ponere uolebant, . . . .Prisc. GL .K Itaque res uber fuit, antequam legiones . . . .Prisc. GL .K Ex sale, qui apud Karthaginienses fit, . . . .EX LIBRO III Prob. Verg. ecl. pr. H Thesunti Tauriani uocantur de fluuio, qui propter fluit. id oppidum .Aurunci primo possederunt, inde Achaei Troia domum redeuntes. in eorum agro fluuii sunt sex; septimus finem Rheginum atque Tau- rinum dispescit fluuii nomen est Pecoli. eo Orestem cum Iphigenia atque Pylade dicunt maternam necem expiatum uenisse, et non longin- qua memoria est, cum in arbore ensem uiderint, quem Orestes abiens reliquisse dicitur. Festus M Equos respondit oreas mihi inde, tibi cape flagellum. .Gel. N.A. .. Haut eos . . . eo po- .stremum scribo, quin populi et boni et strenui sient. Char. GL .K Laserpitium pro pulmentario habet. .Multo pulmento usi . . . .EX LIBRO IV Gel. N.A. .. Non lubet scribere, quod in tabula apud pontificem maximum est, .quotiens annona cara, quotiens lunae aut solis lumine caligo aut quid obstiterit. Festus M Mapalia uocantur ubi habitant, ea quasi cohortes rotundae sunt. .Gel. N.A. .. Compluriens eorum milites mercennarii inter .se multi alteri alteros in castris occidere, compluriens multi simul ad hostis transfugere, compluriens in imperatorem impetum facere. Prisc. GL .K Si quis membrum rupit aut os fregit, talione proximus cognatus ul- .ciscitur. Gel. N.A. .. Imperator noster, si quis extra ordinem depugnatum iuit, ei multam facit. .Gel. N.A. .. Dii immortales tribuno militum fortunam ex uirtute eius .dedere. nam ita euenit cum saucius multifariam ibi factus esset, tamen uulnus capiti nullum euenit, eumque inter mortuos defetiga- tum uulneribus atque quod sanguen eius defluxerat, cognouere. eum sustulere, isque conualuit saepeque postilla operam rei p. fortem atque strenuam perhibuit illoque facto, quod illos milites subduxit, exercitum ceterum seruauit. sed idem benefactum, quo in loco ponas, nimium interest. Leonides Laco quidem simile apud Thermopylas fecit, propter eius uirtutes omnis Graecia gloriam atque gratiam praecipuam claritudinis inclitissimae decorauere monumentis signis, statuis, elogiis, historiis aliisque rebus gratissimum id eius factum habuere; at tribuno militum parua laus pro factis relicta, qui idem fecerat atque rem seruauerat. Non. M Deinde duouicesimo anno post dimissum bellum, quod quattuor et .uiginti annos fuit, Carthaginienses sextum de foedere decessere. Gel. N.A. .. Igitur dictatorem Carthaginiensium magister equitum monuit Mitte me- .cum Romam equitatum diequinti in Capitolio tibi cena cocta erit. Gel. N.A. .. Deinde dictator .iubet postridie magistrum equitum arcessi Mittam te, si uis, cum equitibus. sero est, inquit magister equitum, iam resciuere. Serv. Dan. A. . haec Drepana .Prisc. GL .K Duo exules lege publica . . . et execrari. .Gel. N.A. .. Proelium factum depugnatumque pro castris .EX LIBRO V Gel. N.A. .. Sed in his regionibus fer- .rareae, argenti fodinae pulcherrimae, mons ex sale mero magnus, quantum demas, tantum adcrescit. uentus cercius, cum loquare, buc- cam implet, armatum hominem, plaustrum oneratum percellit. Prisc. GL .K Dotes filiabus suis non dant. .Gel. N.A. .. Scio solere plerisque hominibus rebus secundis atque prolixis a.atque prosperis animum excellere atque superbiam atque ferociam augescere atque crescere. quo mihi nunc magnae curae est, quod haec res tam secunde processit, ne quid in consulendo aduorsi eue- niat, quod nostras secundas res confutet, neue haec laetitia nimis luxuriose eueniat. aduorsae res edomant et docent, quid opus siet facto. secundae res laetitia transuorsum trudere solent a recte con- sulendo atque intellegendo. quo maiore opere dico suadeoque, uti haec res aliquot dies proferatur, dum ex tanto gaudio in potestatem nostram redeamus. Gel. N.A. .. Atque ego quidem arbitror Rodienses noluisse nos ita de- b.pugnare, uti depugnatum est, neque regem Persen uinci. sed non Rodienses modo id noluere sed multos populos atque multas nationes idem noluisse arbitror. atque haut scio an partim eorum fuerint, qui non nostrae contumeliae causa id noluerint euenire. sed enim id metuere, ne, si nemo esset homo quem uereremur, quidquid luberet faceremus. ne sub solo imperio nostro in seruitute nostra essent, libertatis suae causa in ea sententia fuisse arbitror. atque Rodienses tamen Persen publice numquam adiuuere. cogitate, quanto nos inter nos priuatim cautius facimus. nam unus quisque nostrum, si quis aduorsus rem suam quid fieri arbitrantur, summa ui contra nititur, ne aduorsus eam fiat quod illi tamen perpessi. Gel. N.A. .. Ea nunc derepente tanta beneficia ultro citroque, tantam ami- c.citiam relinquemus? quod illos dicimus uoluisse facere, id nos prio- res facere occupabimus? Gel. N.A. .. Qui acerrime aduorsus eos dicit, ita dicit hostes uoluisse fieri. d.ecquis est tandem, qui uestrorum, quod ad sese attineat, aequum censeat poenas dare ob eam rem, quod arguatur male facere uoluisse? nemo opinor. nam ego, quod ad me attinet, nolim. Gel. N.A. .. Quid nunc? ecqua tandem lex est tam acerba, quae dicat si e.quis illud facere uoluerit, mille minus dimidium familiae multa esto; si quis plus quingenta iugera habere uoluerit, tanta poena esto; si quis maiorem pecuum numerum habere uoluerit, tantum damnas esto? atqui nos omnia plura habere uolumus, et id nobis impune est. Gel. N.A. .. Sed si honorem non aequum est haberi ob eam rem, quod f.bene facere uoluisse quis dicit neque fecit tamen, Rodiensibus oberit, quod non male fecerunt sed quia uoluisse dicuntur facere? Gel. N.A. .. Rodiensis superbos esse aiunt, id obiectantes, quod mihi et g.liberis meis minime dici uelim. sint sane superbi. quid id ad nos attinet? idne irascimini, si quis superbior est quam nos? Gel. N.A. .. urbes insulasque omnis pro agro Illyrio esse. .Non. M Fluuium Naronem magnum, pulchrum, pisculentum . . . .Prisc. GL .K quod eorum nemo quisquam quicquam mihi ignoturus est . . . .Gel. N.A. .. Postridie signis conlatis aequo fronte peditatu, equitibus atque alis cum .hostium legionibus pugnauimus. recto . . . fronte .Gel. N.A. .. Exercitum . . . suum pransum, paratum, cohortatum eduxit foras atque in- .struxit. Festus M Lapis candidior quam pelastes. .Non. M Sed protelo trini boues unum aratrum ducent. .Prisc. GL .K Illi polliciti sese facturum omnia . . . .EX LIBRO VI Gel. N.A. .. Itaque ego, inquit, cognobiliorem cognitionem esse arbitror. .EX LIBRO VII Gel. N.A. .. Multa me dehortata sunt huc prodire, anni, .aetas, uox, uires, senectus; uerum enim uero, cum tantam rem per- agier arbitrarer . . . Gel. N.A. .. Tamen dicunt deficere uoluisse. ego me nunc uolo .ius pontificium optime scire iamne ea causa pontifex capiar? si uolo augurium optime tenere, ecquis me ob eam rem augurem capiat? Non. M . . . fluuium Hiberum; is oritur ex Cantabris, magnus atque pulcher, .pisculentus. Festus M Qui magistratum curulem cepisset, calceos mulleos alitaciniatos, ceteri .peronei . . . Festus M Mulieres opertae auro purpuraque; arsinea, rete, diadema, coronas aureas, .rusceas fascias, galbeos lineos, pelles, redimicula . . . Char. GL .K Mulieres . . . nostrae capillum cinere unguitabant, ut rutilus esset crinis. .Char. GL .K iurum legumque cultores. .Festus M . . . Ob immensam .timiditatem et socordiam causa erat ne quid negoti publici . . . gereretur. INCERTORVM ORIGINVM LIBRORVM RELIQVIAE Char. GL .K glis .Char. GL .K biber .Serv. Dan. G. . Alae ex lupino lug . . . .Macr. Sat. .. Oratorum an terminum. .Non. M Ne praedia in lubricum dirigerentur, cum tributus exigeretur . . . .INCERTORVM CATONIS LIBRORVM RELIQVIAE SELECTAE Festus M audito tumultu Macedoniae Etruriam, Samnites, Lucanos .inter se natinari atque factiones esse . . . Fro. Ver. ..H Interea unamquamque turmam, manipulum, .cohortem temptabam, quid facere possent; proeliis leuibus spectabam, cuiusmodi quisque esset; si quis strenue fecerat, donabam honeste, ut alii idem uellent facere, atque in contione uerbis multis lauda- bam. interim aliquot pauca castra feci. sed ubi anni tempus uenit, castra hiberna . . . Paul. Fest. M Praeda quae capta est, uiritim diuisa. .Char. GL .K et in Italia atras capras lacte album habere. .Char. GL .K iugeris .Char. GL .K In his duo- .bus bellis alteras stipendio agrique parte multati, alteras oppidum ui captum, alteras primo pedatu et secundo, ut Maximus notat. Serv. Dan. A. . tertiato . . . quartato .Serv. Dan. A. . Sedere non potest in equo trepidante. .Serv. Dan. A. . Qua mollissimum est, adoriantur. .Serv. Dan. A. . Sub tela uolantia. .Prisc. GL .K qui tantisper nulli rei sies, dum nihil agas . . . .Prisc. GL .K quod iter longius arduiusque erat a curia . . . .Prisc. GL .K speca prosita, quo aqua de uia abiret . . . .DE RHETORICA Sen. Con. .pr. Orator est, Marce fili, uir bonus, dicendi peritus. Iul. Vict. rhet. Or. Rem tene, uerba sequentur. Catulli Veronensis Liber I Cui dono lepidum novum libellum .arido modo pumice expolitum? Corneli, tibi namque tu solebas meas esse aliquid putare nugas iam tum, cum ausus es unus Italorum omne aevum tribus explicare chartis, doctis, Iuppiter, et laboriosis. quare habe tibi quidquid hoc libelli, qualecumque quidem, patroni ut ergo plus uno maneat perenne saeclo. FRAGMENTA Ter. Maur. GL .K Hunc lucum tibi dedico consecroque, Priape, .qua domus tua Lampsaci est quaque . . . Priape. nam te praecipue in suis urbibus colit ora Hellespontia, ceteris ostriosior oris. Non. L de meo ligurrire libido est .Porph. ad. Hor. C. . at non effugies meos iambos Aulus Cornelius Celsus, De Agricultura . AGRICVLTVRAE ITEM ARTIVM LIBRORVM IV QVAE SVPERSVNT AGER Col. .. Vbi mediocris est fructus, optimam quamque spicam legere .oportet separatimque ex ea semen reponere. Cum rursus amplior messis prouenerit, quicquid exteretur, scaphisterio expurgandum erit; et semper, quod propter magnitudinem ac pondus in imo subsederit, ad semen reseruandum. Nam id plurimum prodest, quia, quamuis celerius locis umidis, tamen etiam siccis frumenta degenerant, nisi cura talis ad- hibetur. Non. p. M laetam formosamque cymam .Non. p. M Omnes rastra et adtollunt et adigunt .PECORA Pelagon. art. ueter. Compositio ad .colicos asari Pontici ; petroselini ; feniculi seminis ; piperis nigri II; marrubi ; abrotoni ; anethi scrip. III; Ligustici ; centauri seminis ; chamaepitys sem.; sil potorium scrip. IIII; pulei ; acapni ; rutae ; apii semi- nis ; zingiberis sem.; mellis optimi P. II mel despumas, illa omnia contundis et cernis et melli miscebis; deinde instar magnitudinis nucis Abellanae cum aquae tepidae sext. dabis. Certissima medela est. Sane si dolor perseuerauerit, feniculi seminis cocliaria quinque bene trita cum uini sinceri sed cibari sext. dabis. AVES Col. .. Anser neque sine aqua nec sine multa herba facile sustinetur .neque utilis est locis consitis, quia, quicquid rerum contingere potest, carpit. Sicubi uero flumen aut lacus est herbaeque copia, neque nimis iuxta satae fruges, nutriendus est. APES Col. .. Apes ex floribus ceras faciunt, ex rore .matutino mel. Aulus Cornelius Celsus, De Medicina .pr.. DE MEDICINA LIBER I Vt alimenta sanis corporibus agricultura, sic sanitatem aegris .pr..MEDICINA promittit. Haec nusquam quidem non est, siquidem etiam inperitissimae gentes herbas aliaque promta in auxilium uulnerum morborumque nouerunt. Verum tamen apud Graecos aliquanto magis .quam in ceteris nationibus exculta est, ac ne apud hos quidem a prima origine, sed paucis ante nos saeculis. Vt pote cum uetustissimus auctor Aesculapius celebretur, qui quoniam adhuc rudem et uulgarem hanc scientiam paulo subtilius excoluit, in deorum numerum receptus est. Huius deinde duo filii Podalirius et Machaon bello Troiano ducem .Agamemnonem secuti non mediocrem opem commilitonibus suis attu- lerunt; quos tamen Homerus non in pestilentia neque in uariis gene- ribus morborum aliquid adtulisse auxilii, sed uulneribus tantummodo ferro et medicamentis mederi solitos esse proposuit. Ex quo apparet .has partes medicinae solas ab is esse temtatas, easque esse uetustissi- mas. Eodem uero auctore disci potest morbos tum ad iram deorum inmortalium relatos esse, et ab isdem opem posci solitam uerique simile est inter nulla auxilia aduersae ualetudinis, plerumque tamen eam bonam contigisse ob bonos mores, quos neque desidia neque lu- xuria uitiarant; siquidem haec duo corpora prius in Graecia, deinde .apud nos adflixerunt ideoque multiplex ista medicina, neque olim neque apud alias gentes necessaria, uix aliquos ex nobis ad senectutis principia perducit. RHETORICAE LIBRORVM VII ITEM ARTIVM LIBRORVM XIVXX QVAE SVPERSVNT Quint. Inst. .. Orator simile tantum ueri petit; . . . Non .enim bona conscientia, sed uictoria litigantis est praemium.Marcus Tullius Cicero, Pro Quinctio . PRO P. QVINCTIO ORATIO Quae res in civitate duae plurimum possunt, eae contra .nos ambae faciunt in hoc tempore, summa gratia et elo- quentia; quarum alteram, C. Aquili, vereor, alteram metuo. Eloquentia Q. Hortensi ne me in dicendo impediat, non nihil commoveor, gratia Sex. Naevi ne P. Quinctio noceat, id vero non mediocriter pertimesco. Neque hoc tanto .opere querendum videretur, haec summa in illis esse, si in nobis essent saltem mediocria; verum ita se res habet, ut ego, qui neque usu satis et ingenio parum possum, cum patrono disertissimo comparer, P. Quinctius, cui tenues opes, nullae facultates, exiguae amicorum copiae sunt, cum adversario gratiosissimo contendat. Illud quoque nobis .accedit incommodum, quod M. Iunius, qui hanc causam aliquotiens apud te egit, homo et in aliis causis exercitatus et in hac multum ac saepe versatus, hoc tempore abest nova legatione impeditus, et ad me ventum est qui, ut summa haberem cetera, temporis quidem certe vix satis habui ut rem tantam, tot controversiis implicatam, possem cognoscere. Ita quod mihi consuevit in ceteris causis esse .adiumento, id quoque in hac causa deficit. Nam, quod ingenio minus possum, subsidium mihi diligentia com- paravi; quae quanta sit, nisi tempus et spatium datum sit, intellegi non potest. Quae quo plura sunt, C. Aquili, eo te et hos qui tibi in consilio sunt meliore mente nostra verba audire oportebit, ut multis incommodis veritas debili- tata tandem aequitate talium virorum recreetur. Quod si .tu iudex nullo praesidio fuisse videbere contra vim et gratiam solitudini atque inopiae, si apud hoc consilium ex opibus, non ex veritate causa pendetur, profecto nihil est iam sanctum atque sincerum in civitate, nihil est quod humilitatem cuiusquam gravitas et virtus iudicis consoletur. Certe aut apud te et hos qui tibi adsunt veritas valebit, aut ex hoc loco repulsa vi et gratia locum ubi consistat reperire non poterit. PRO SEX. ROSCIO AMERINO ORATIO Credo ego vos, iudices, mirari quid sit quod, cum tot .summi oratores hominesque nobilissimi sedeant, ego potis- simum surrexerim, is qui neque aetate neque ingenio neque auctoritate sim cum his qui sedeant comparandus. Omnes hi quos videtis adesse in hac causa iniuriam novo scelere conflatam putant oportere defendi, defendere ipsi propter iniquitatem temporum non audent. Ita fit ut adsint pro- pterea quod officium sequuntur, taceant autem idcirco quia periculum vitant. Quid ergo? audacissimus ego ex omni- .bus? Minime. An tanto officiosior quam ceteri? Ne istius quidem laudis ita sum cupidus ut aliis eam prae- reptam velim. Quae me igitur res praeter ceteros impulit ut causam Sex. Rosci reciperem? Quia, si qui istorum dixisset quos videtis adesse, in quibus summa auctoritas est atque amplitudo, si verbum de re publica fecisset, id quod in hac causa fieri necesse est, multo plura dixisse quam dixisset putaretur. Ego autem si omnia quae dicenda sunt libere .dixero, nequaquam tamen similiter oratio mea exire atque in volgus emanare poterit. Deinde quod ceterorum neque dictum obscurum potest esse propter nobilitatem et ampli- tudinem neque temere dicto concedi propter aetatem et prudentiam. Ego si quid liberius dixero, vel occultum esse propterea quod nondum ad rem publicam accessi, vel ignosci adulescentiae meae poterit; tametsi non modo ignoscendi ratio verum etiam cognoscendi consuetudo iam de civitate sublata est. Accedit illa quoque causa quod .a ceteris forsitan ita petitum sit ut dicerent, ut utrumvis salvo officio se facere posse arbitrarentur; a me autem ei contenderunt qui apud me et amicitia et beneficiis et digni- tate plurimum possunt, quorum ego nec benivolentiam erga me ignorare nec auctoritatem aspernari nec voluntatem neglegere debebam. His de causis ego huic causae patro- .nus exstiti, non electus unus qui maximo ingenio sed re- lictus ex omnibus qui minimo periculo possem dicere, neque uti satis firmo praesidio defensus Sex. Roscius verum uti ne omnino desertus esset. PRO Q. ROSCIO COMOEDO ORATIO . . . . malitiam naturae crederetur. Is scilicet vir opti- .mus et singulari fide praeditus in suo iudicio suis tabulis testibus uti conatur. Solent fere dicere qui per tabulas hominis honesti pecuniam expensam tulerunt egone talem virum corrumpere potui, ut mea causa falsum in codicem referret? Exspecto quam mox Chaerea hac oratione utatur egone hanc manum plenam perfidiae et hos digitos meos impellere potui ut falsum perscriberent nomen? Quod si ille suas proferet tabulas, proferet suas quoque Roscius. Erit in illius tabulis hoc nomen, at in huius non erit. Cur potius illius quam huius credetur? .Scripsisset ille, si non iussu huius expensum tulisset? Non scripsisset hic quod sibi expensum ferre iussisset? Nam quem ad modum turpe est scribere quod non debeatur, sic improbum est non referre quod debeas. Aeque enim tabulae condemnantur eius qui verum non rettulit et eius qui falsum perscripsit. Sed ego copia et facultate causae confisus vide quo progrediar. Si tabulas C. Fannius accepti et expensi profert suas in suam rem suo arbitratu scriptas, quo minus secundum illum iudicetis non recuso. Quis hoc frater fratri, quis parens filio tribuit .ut, quodcumque rettulisset, id ratum haberet? Ratum habebit Roscius; profer; quod tibi fuerit persuasum, huic erit persuasum, quod tibi fuerit probatum, huic erit pro- batum. Paulo ante M. Perpennae, P. Saturi tabulas poscebamus, nunc tuas, C. Fanni Chaerea, solius flagitamus et quo minus secundum eas lis detur non recusamus; quid ita non profers? Non conficit tabulas? Immo diligentis- .sime. Non refert parva nomina in codices? Immo omnis summas. Leve et tenue hoc nomen est? HS ccciↄↄↄ sunt. Quo modo tibi tanta pecunia extraordinaria iacet? quo modo HS ccciↄↄↄ in codice accepti et expensi non sunt? Pro di immortales! essene quemquam tanta audacia praeditum qui, quod nomen referre in tabulas timeat, id petere audeat, quod in codicem iniuratus referre noluerit, id iurare in litem non dubitet, quod sibi probare non possit, id persuadere alteri conetur! IN Q. CAECILIVM ORATIO QVAE DIVINATIO DICITVR Si quis vestrum, iudices, aut eorum qui adsunt, forte .miratur me, qui tot annos in causis iudiciisque publicis ita sim versatus ut defenderim multos, laeserim neminem, subito nunc mutata voluntate ad accusandum descendere, is, si mei consili causam rationemque cognoverit, una et id quod facio probabit, et in hac causa profecto neminem praeponendum mihi esse actorem putabit. Cum quaestor in Sicilia fuissem, iudices, itaque ex ea .provincia decessissem ut Siculis omnibus iucundam diu- turnamque memoriam quaesturae nominisque mei relin- querem, factum est uti cum summum in veteribus patronis multis, tum non nullum etiam in me praesidium suis fortunis constitutum esse arbitrarentur. Quare nunc populati atque vexati cuncti ad me publice saepe venerunt, ut suarum for- tunarum omnium causam defensionemque susciperem. Me saepe esse pollicitum, saepe ostendisse dicebant, si quod tempus accidisset, quo tempore aliquid a me requirerent, com- modis eorum me non defuturum. Venisse tempus aiebant .non iam ut commoda sua, sed ut vitam salutemque totius provinciae defenderem; sese iam ne deos quidem in suis urbibus ad quos confugerent habere, quod eorum simulacra sanctissima C. Verres ex delubris religiosissimis sustulisset; quas res luxuries in flagitiis, crudelitas in suppliciis, avaritia in rapinis, superbia in contumeliis efficere potuisset, eas omnis sese hoc uno praetore per triennium pertulisse; rogare et orare ne illos supplices aspernarer quos me inco- lumi nemini supplices esse oporteret. IN C. VERREM ACTIO PRIMA Quod erat optandum maxime, iudices, et quod unum ad ...invidiam vestri ordinis infamiamque iudiciorum sedandam maxime pertinebat, id non humano consilio sed prope divinitus datum atque oblatum vobis summo rei publicae tempore videtur. Inveteravit enim iam opinio perniciosa rei publicae vobisque periculosa, quae non modo apud nos sed apud exteras nationes omnium sermone percrebruit, his iudiciis quae nunc sunt pecuniosum hominem, quamvis sit nocens, neminem posse damnari. Nunc in ipso discrimine .ordinis iudiciorumque vestrorum, cum sint parati qui con- tionibus et legibus hanc invidiam senatus inflammare conentur, reus in iudicium adductus est C. Verres, homo vita atque factis omnium iam opinione damnatus, pecuniae magnitudine sua spe et praedicatione absolutus. Huic ego causae, iudices, cum summa voluntate et exspectatione populi Romani actor accessi, non ut augerem invidiam ordinis, sed ut infamiae communi succurrerem. Adduxi enim hominem in quo reconciliare existimationem iudicio- rum amissam, redire in gratiam cum populo Romano, satis facere exteris nationibus possetis, depeculatorem aerari, vexatorem Asiae atque Pamphyliae, praedonem iuris urbani, labem atque perniciem provinciae Siciliae. De quo si vos .severe ac religiose iudicaveritis, auctoritas ea quae in vobis remanere debet haerebit; sin istius ingentes divitiae iudiciorum religionem veritatemque perfregerint, ego hoc tamen adsequar, ut iudicium potius rei publicae quam aut reus iudicibus aut accusator reo defuisse videatur. PRO M. TVLLIO ORATIO Antea sic hanc causam agere statueram, recuperatores, ut .infitiaturos adversarios arbitrarer tantam caedem et tam atrocem ad familiam suam pertinere. Itaque animo soluto a cura et a cogitatione veneram, quod intellegebam facile id me testibus planum facere posse. Nunc vero postea quam non modo confessus est vir primarius, L. Quinctius . . . laborabam ut, quod arguebam, id factum esse ostenderem; nunc in eo consumenda est oratio ut ne adversarii, quod infitiari nullo modo potuerunt, cum maxime cuperent, id cum confessi sunt, meliore loco esse videantur. Itaque tum .vestrum difficilius iudicium, mea facilis defensio fore vide- batur. Ego enim omnia in testibus . . . quid est facilius quam de eo qui confitetur iudicare? Mihi autem difficile est satis copiose de eo dicere quod nec atrocius verbis demonstrari potest quam re ipsa est, neque apertius oratione mea fieri quam ipsorum confessione factum est. Cum in hac re quam commemoravi mihi mutanda ratio .defensionis . . . minus diligenter illius existimationem quam rem M. Tulli viderer defendere. Nunc quoniam Quinctius ad causam pertinere putavit res ita multas, falsas praesertim et inique confictas, proferre de vita et moribus et existimatione M. Tulli, multis de causis mihi Fabius debebit ignoscere, si minus eius famae parcere videbor quam antea consului. Pri . . .. . ore putavit ad officium suum pertinere adversario nulla in re parcere, quid me oportet Tullium pro Tullio facere, homine coniuncto mecum non minus animo quam nomine? Ac mihi magis illud laborandum videtur, recuperatores, ut quod antea nihil in istum dixi probare possim, quam ne in eo reprehendar quod hoc tempore respondeo. Verum et tum .id feci quod oportuit, et nunc faciam quod necesse est. Nam cum esset de re pecuniaria controversia, quod damnum datum M. Tullio diceremus, alienum mea natura videbatur quicquam de existimatione P. Fabi dicere, non quia res postulare non videretur. Quid ergo est? Tametsi postulat causa, tamen, nisi plane cogit ingratiis, ad male dicendum non soleo descendere. Nunc cum coactus dicam, si quid forte dicam, tamen id ipsum verecunde modiceque faciam, tantum ut, quoniam sibi me non esse inimicum potuit priore actione Fabius iudicare, nunc M. Tullio fidelem certumque amicum esse cognoscat. PRO M. FONTEIO ORATIO Excerpta Cusana Illud vero quid est? quam habet in se rationem, quam fr.consuetudinem, quam similitudinem veritatis? quod ratio, quod consuetudo, quod rei natura respuit, id credendumne est? Numquid cuiquam iniquissimo disceptatori haec su- fr.spicio relinquenda est? Quid potest auctoritatis habere testis in dicendo suo fr.testimonio falsa veris miscens? Hoc ipso argumento cetera testimonia repudiare de- fr.betis. Latebra mendaci. fr. Cn. Pompeius eximia virtute et felicitate in Hispania fr.bellum gessit. Industria et studio. fr. Cn. Pompei, summi imperatoris et fortissimi viri, fr.gestum est subsidiis. Quid pugnant, quid struunt, quid nituntur? PRO A. CAECINA ORATIO Si, quantum in agro locisque desertis audacia potest, .tantum in foro atque in iudiciis impudentia valeret, non minus nunc in causa cederet A. Caecina Sex. Aebuti impu- dentiae, quam tum in vi facienda cessit audaciae. Verum et illud considerati hominis esse putavit, qua de re iure disceptari oporteret, armis non contendere, et hoc con- stantis, quicum vi et armis certare noluisset, eum iure iudicioque superare. Ac mihi quidem cum audax prae- .cipue fuisse videtur Aebutius in convocandis hominibus et armandis, tum impudens in iudicio, non solum quod in iudicium venire ausus estnam id quidem tametsi improbe fit in aperta re, tamen malitia est iam usitatumsed quod non dubitavit id ipsum quod arguitur confiteri; nisi forte hoc rationis habuit, quoniam, si facta vis esset moribus, superior in possessione retinenda non fuisset, quia contra ius moremque facta sit, A. Caecinam cum amicis metu perterritum profugisse; nunc quoque in iudicio si causa more institutoque omnium defendatur, nos inferiores in agendo non futuros; sin a consuetudine recedatur, se, quo impudentius egerit, hoc superiorem discessurum. Quasi vero aut idem possit in iudicio improbitas quod in vi confi- dentia, aut nos non eo libentius tum audaciae cesserimus quo nunc impudentiae facilius obsisteremus. Itaque longe .alia ratione, recuperatores, ad agendam causam hac actione venio atque initio veneram. Tum enim nostrae causae spes erat posita in defensione mea, nunc in confessione adversarii, tum in nostris, nunc vero in illorum testibus; de quibus ego antea laborabam ne, si improbi essent, falsi aliquid dicerent, si probi existimarentur, quod dixissent probarent; nunc sum animo aequissimo. Si enim sunt viri boni, me adiuvant, cum id iurati dicunt quod ego iniuratus insimulo; sin autem minus idonei, me non lae- dunt, cum eis sive creditur, creditur hoc ipsum quod nos arguimus, sive fides non habetur, de adversarii testium fide derogatur. DE IMPERIO CN. POMPEI AD QVIRITES ORATIO Quamquam mihi semper frequens conspectus vester .multo iucundissimus, hic autem locus ad agendum amplis- simus, ad dicendum ornatissimus est visus, Quirites, tamen hoc aditu laudis qui semper optimo cuique maxime patuit non mea me voluntas adhuc sed vitae meae rationes ab ineunte aetate susceptae prohibuerunt. Nam cum antea nondum huius auctoritatem loci attingere auderem statue- remque nihil huc nisi perfectum ingenio, elaboratum in- dustria adferri oportere, omne meum tempus amicorum temporibus transmittendum putavi. Ita neque hic locus .vacuus fuit umquam ab eis qui vestram causam defenderent et meus labor in privatorum periculis caste integreque versatus ex vestro iudicio fructum est amplissimum con- secutus. Nam cum propter dilationem comitiorum ter praetor primus centuriis cunctis renuntiatus sum, facile intellexi, Quirites, et quid de me iudicaretis et quid aliis praescriberetis. Nunc cum et auctoritatis in me tantum sit quantum vos honoribus mandandis esse voluistis, et ad agendum facultatis tantum quantum homini vigilanti ex forensi usu prope cotidiana dicendi exercitatio potuit adferre, certe et, si quid auctoritatis in me est, apud eos utar qui eam mihi dederunt et, si quid in dicendo consequi possum, eis ostendam potissimum qui ei quoque rei fructum suo iudicio tribuendum esse duxerunt. Atque illud in primis .mihi laetandum iure esse video quod in hac insolita mihi ex hoc loco ratione dicendi causa talis oblata est in qua oratio deesse nemini possit. Dicendum est enim de Cn. Pompei singulari eximiaque virtute; huius autem orationis difficilius est exitum quam principium invenire. Ita mihi non tam copia quam modus in dicendo quaerendus est. PRO A. CLVENTIO ORATIO Animum adverti, iudices, omnem accusatoris orationem .in duas divisam esse partis, quarum altera mihi niti et magno opere confidere videbatur invidia iam inveterata iudici Iuniani, altera tantum modo consuetudinis causa timide et diffidenter attingere rationem venefici criminum, qua de re lege est haec quaestio constituta. Itaque mihi certum est hanc eandem distributionem invidiae et crimi- num sic in defensione servare ut omnes intellegant nihil me nec subterfugere voluisse reticendo nec obscurare dicendo. Sed cum considero quo modo mihi in utraque re sit elabo- .randum, altera pars et ea quae propria est iudici vestri et legitimae venefici quaestionis per mihi brevis et non magnae in dicendo contentionis fore videtur, altera autem quae procul ab iudicio remota est, quae contionibus seditiose concitatis accommodatior est quam tranquillis moderatisque iudiciis, perspicio quantum in agendo difficultatis et quan- tum laboris sit habitura. Sed in hac difficultate illa me res .tamen, iudices, consolatur quod vos de criminibus sic audire consuestis ut eorum omnium dissolutionem ab oratore quae- ratis, ut non existimetis plus vos ad salutem reo largiri oportere quam quantum defensor purgandis criminibus con- sequi et dicendo probare potuerit. De invidia autem sic inter nos disceptare debetis ut non quid dicatur a nobis sed quid oporteat dici consideretis. Agitur enim in cri- minibus A. Cluenti proprium periculum, in invidia causa communis. Quam ob rem alteram partem causae sic age- mus ut vos doceamus, alteram sic ut oremus; in altera diligentia vestra nobis adiungenda est, in altera fides implo- randa. Nemo est enim qui invidiae sine vestro ac sine talium virorum subsidio possit resistere. Equidem quod .ad me attinet, quo me vertam nescio. Negem fuisse illam infamiam iudici corrupti? negem esse illam rem agitatam in contionibus, iactatam in iudiciis, commemoratam in se- natu? evellam ex animis hominum tantam opinionem, tam penitus insitam, tam vetustam? Non est nostri ingeni, vestri auxili est, iudices, huius innocentiae sic in hac cala- mitosa fama quasi in aliqua perniciosissima flamma atque in communi incendio subvenire. Etenim sicut aliis in locis .parum firmamenti et parum virium veritas habet, sic in hoc loco falsa invidia imbecilla esse debet. Dominetur in con- tionibus, iaceat in iudiciis; valeat in opinionibus ac ser- monibus imperitorum, ab ingeniis prudentium repudietur; vehementis habeat repentinos impetus, spatio interposito et causa cognita consenescat; denique illa definitio iudicio- rum aequorum quae nobis a maioribus tradita est retineatur, ut in iudiciis et sine invidia culpa plectatur et sine culpa invidia ponatur. Quam ob rem a vobis, iudices, ante quam .de ipsa causa dicere incipio, haec postulo, primum id quod aequissimum est ut ne quid huc praeiudicati adferatis etenim non modo auctoritatem sed etiam nomen iudicum amittemus, nisi hic ex ipsis causis iudicabimus, si ad causas iudicia iam facta domo deferemus;deinde si quam opinio- nem iam vestris mentibus comprehendistis, si eam ratio convellet, si oratio labefactabit, si denique veritas extor- quebit, ne repugnetis eamque animis vestris aut libentibus aut aequis remittatis; tum autem cum ego una quaque de re dicam et diluam, ne ipsi quae contraria sint taciti cogita- tioni vestrae subiciatis sed ad extremum exspectetis meque meum dicendi ordinem servare patiamini; cum peroraro, tum si quid erit praeteritum animo requiratis. Ego me, .iudices, ad eam causam accedere quae iam per annos octo continuos ex contraria parte audiatur atque ipsa opinione hominum tacita prope convicta atque damnata sit facile intellego; sed si qui mihi deus vestram ad me audiendum benivolentiam conciliarit, efficiam profecto ut intellegatis nihil esse homini tam timendum quam invidiam, nihil inno- centi suscepta invidia tam optandum quam aequum iudi- cium, quod in hoc uno denique falsae infamiae finis aliqui atque exitus reperiatur. Quam ob rem magna me spes tenet, si quae sunt in causa explicare atque omnia dicendo consequi potuero, hunc locum consessumque vestrum, quem illi hor- ribilem A. Cluentio ac formidolosum fore putaverunt, eum tandem eius fortunae miserae multumque iactatae portum ac perfugium futurum. Tametsi permulta sunt quae mihi, .ante quam de causa dico, de communibus invidiae periculis dicenda esse videantur, tamen ne diutius oratione mea sus- pensa exspectatio vestra teneatur adgrediar ad crimen cum illa deprecatione, iudices, qua mihi saepius utendum esse intellego, sic ut me audiatis, quasi hoc tempore haec causa primum dicatur, sicuti dicitur, non quasi saepe iam dicta et numquam probata sit. Hodierno enim die primum veteris istius criminis diluendi potestas est data, ante hoc tempus error in hac causa atque invidia versata est. Quam ob rem, dum multorum annorum accusationi breviter diluci- deque respondeo, quaeso ut me, iudices, sicut facere insti- tuistis, benigne attenteque audiatis. Marcus Tullius Cicero, De Lege Agraria .fr. DE LEGE AGRARIA ORATIO PRIMA CONTRA P. SERVILIVM RVLLVM TR. PLEB. IN SENATV Char. GL . imberba .fr.iuventute Aquila R.L.M. Halm Capuam colonis deductis occupa- fr.bunt, Atellam praesidio communient, Nuceriam, Cumas multitudine suorum obtinebunt, cetera oppida praesidiis devincient. Venibit igitur sub praecone fr.tota Propontis atque Hellespontus, addicetur omnis ora Lyciorum atque Cilicum, Mysia et Phrygia eidem condi- cioni legique parebunt. Gel. N.A. .. Praedam, manubias, sectionem, castra denique Cn. fr.Pompei sedente imperatore xviri vendent. quae res aperte petebatur, ea nunc occulte cuniculis .oppugnatur. Dicent enim xviri, id quod et dicitur a multis et saepe dictum est, post eosdem consules regis Alexandri testamento regnum illud populi Romani esse factum. Da- bitis igitur Alexandream clam petentibus eis quibus aper- tissime pugnantibus restitistis? Haec, per deos immortalis! utrum esse vobis consilia siccorum an vinolentorum somnia, et utrum cogitata sapientium an optata furiosorum videntur? Videte nunc proximo capite ut impurus helluo turbet rem .publicam, ut a maioribus nostris possessiones relictas dis- perdat ac dissipet, ut sit non minus in populi Romani patri- monio nepos quam in suo. Perscribit in sua lege vectigalia quae xviri vendant, hoc est, proscribit auctionem publi- corum bonorum. Agros emi volt qui dividantur; quaerit pecuniam. Videlicet excogitabit aliquid atque adferet. Nam superioribus capitibus dignitas populi Romani viola- batur, nomen imperi in commune odium orbis terrae voca- batur, urbes pacatae, agri sociorum, regum status xviris donabantur; nunc praesens pecunia, certa, numerata quae- ritur. Exspecto quid tribunus plebis vigilans et acutus .excogitet. Veneat, inquit, silva Scantia. Vtrum tandem hanc silvam in relictis possessionibus, an in cen- sorum pascuis invenisti? Si quid est quod indagaris, inveneris, ex tenebris erueris, quamquam iniquum est, tamen consume sane, quod commodum est, quoniam quidem tu attulisti; silvam vero tu Scantiam vendas nobis consulibus atque hoc senatu? tu ullum vectigal attingas, tu populo Romano subsidia belli, tu ornamenta pacis eripias? Tum vero hoc me inertiorem consulem iudicabo quam illos fortissimos viros qui apud maiores nostros fuerunt, quod, quae vectigalia illis consulibus populo Romano parta sunt, ea me consule ne retineri quidem potuisse iudicabuntur. Vendit Italiae possessiones ex ordine omnis. Sane est in .eo diligens; nullam enim praetermittit. Persequitur in tabulis censoriis totam Siciliam; nullum aedificium, nullos agros relinquit. Audistis auctionem populi Romani pro- scriptam a tribuno plebis, constitutam in mensem Ianuarium, et, credo, non dubitatis quin idcirco haec aerari causa non vendiderint ei qui armis et virtute pepererunt, ut esset quod nos largitionis causa venderemus. PRO C. RABIRIO PERDVELLIONIS REO AD QVIRITES ORATIO Etsi, Quirites, non est meae consuetudinis initio dicendi .rationem reddere qua de causa quemque defendam, pro- pterea quod cum omnibus civibus in eorum periculis semper satis iustam mihi causam necessitudinis esse duxi, tamen in hac defensione capitis, famae fortunarumque omnium C. Rabiri proponenda ratio videtur esse offici mei, propterea quod, quae iustissima mihi causa ad hunc defendendum esse visa est, eadem vobis ad absolvendum debet videri. Nam me cum amicitiae vetustas, cum dignitas .hominis, cum ratio humanitatis, cum meae vitae perpetua consuetudo ad C. Rabirium defendendum est adhortata, tum vero, ut id studiosissime facerem, salus rei publicae, consulare officium, consulatus denique ipse mihi una a vobis cum salute rei publicae commendatus coegit. Non enim C. Rabirium culpa delicti, non invidia vitae, Quirites, non denique veteres iustae gravesque inimicitiae civium in discrimen capitis vocaverunt, sed ut illud summum auxi- lium maiestatis atque imperi quod nobis a maioribus est traditum de re publica tolleretur, ut nihil posthac auctoritas senatus, nihil consulare imperium, nihil consensio bonorum contra pestem ac perniciem civitatis valeret, idcirco in his rebus evertendis unius hominis senectus, infirmitas solitudo- que temptata est. Quam ob rem si est boni consulis, .cum cuncta auxilia rei publicae labefactari convellique videat, ferre opem patriae, succurrere saluti fortunisque communibus, implorare civium fidem, suam salutem posteriorem salute communi ducere, est etiam bonorum et fortium civium, quales vos omnibus rei publicae temporibus exstitistis, intercludere omnis seditionum vias, munire praesidia rei publicae, summum in consulibus imperium, summum in senatu consilium putare; ea qui secutus sit, laude potius et honore quam poena et supplicio dignum iudicare. Quam ob rem labor in hoc defendendo praecipue .meus est, studium vero conservandi hominis commune mihi vobiscum esse debebit. ORATIO QVA L. CATILINAM EMISIT IN SENATV HABITA Quo usque tandem abutere, Catilina, patientia nostra? ..quam diu etiam furor iste tuus nos eludet? quem ad finem sese effrenata iactabit audacia? Nihilne te nocturnum praesidium Palati, nihil urbis vigiliae, nihil timor populi, nihil concursus bonorum omnium, nihil hic munitissimus habendi senatus locus, nihil horum ora voltusque move- runt? Patere tua consilia non sentis, constrictam iam horum omnium scientia teneri coniurationem tuam non vides? Quid proxima, quid superiore nocte egeris, ubi fueris, quos convocaveris, quid consili ceperis quem no- strum ignorare arbitraris? O tempora, o mores! Senatus .haec intellegit, consul videt; hic tamen vivit. Vivit? immo vero etiam in senatum venit, fit publici consili particeps, notat et designat oculis ad caedem unum quemque no- strum. Nos autem fortes viri satis facere rei publicae videmur, si istius furorem ac tela vitamus. Ad mortem te, Catilina, duci iussu consulis iam pridem oportebat, in te conferri pestem quam tu in nos omnis iam diu machinaris. An vero vir amplissimus, P. Scipio, pontifex maximus, Ti. .Gracchum mediocriter labefactantem statum rei publicae privatus interfecit Catilinam orbem terrae caede atque incendiis vastare cupientem nos consules perferemus? Nam illa nimis antiqua praetereo, quod C. Servilius Ahala Sp. Maelium novis rebus studentem manu sua occidit. Fuit, fuit ista quondam in hac re publica virtus ut viri fortes acrioribus suppliciis civem perniciosum quam acerbissimum hostem coercerent. Habemus senatus consultum in te, Catilina, vehemens et grave, non deest rei publicae consi- lium neque auctoritas huius ordinis nos, nos, dico aperte, consules desumus. Decrevit quondam senatus uti L. Opi- .mius consul videret ne quid res publica detrimenti caperet nox nulla intercessit interfectus est propter quasdam sedi- tionum suspiciones C. Gracchus, clarissimo patre, avo, maioribus, occisus est cum liberis M. Fulvius consularis. Simili senatus consulto C. Mario et L. Valerio consulibus est permissa res publica num unum diem postea L. Satur- ninum tribunum plebis et C. Servilium praetorem mors ac rei publicae poena remorata est? At vero nos vicesimum iam diem patimur hebescere aciem horum auctoritatis. Habemus enim eius modi senatus consultum, verum inclu- sum in tabulis, tamquam in vagina reconditum, quo ex senatus consulto confestim te interfectum esse, Catilina, convenit. Vivis, et vivis non ad deponendam, sed ad con- firmandam audaciam. Cupio, patres conscripti, me esse clementem, cupio in tantis rei publicae periculis non dis- solutum videri, sed iam me ipse inertiae nequitiaeque con- demno. Castra sunt in Italia contra populum Romanum .in Etruriae faucibus conlocata, crescit in dies singulos hostium numerus; eorum autem castrorum imperatorem ducemque hostium intra moenia atque adeo in senatu videtis intestinam aliquam cotidie perniciem rei publicae molientem. Si te iam, Catilina, comprehendi, si interfici iussero, credo, erit verendum mihi ne non hoc potius omnes boni serius a me quam quisquam crudelius factum esse dicat. Verum ego hoc quod iam pridem factum esse oportuit certa de causa nondum adducor ut faciam. Tum denique interficiere, cum iam nemo tam improbus, tam perditus, tam tui similis inveniri poterit qui id non iure factum esse fateatur. Quam diu quisquam erit qui te .defendere audeat, vives, et vives ita ut nunc vivis, multis meis et firmis praesidiis obsessus ne commovere te contra rem publicam possis. Multorum te etiam oculi et aures non sentientem, sicut adhuc fecerunt, speculabuntur atque custodient. Etenim quid est, Catilina, quod iam amplius exspectes, si neque nox tenebris obscurare coetus nefarios nec privata domus parietibus continere voces coniurationis tuae potest, si inlustrantur, si erumpunt omnia? Muta iam istam men- tem, mihi crede, obliviscere caedis atque incendiorum. Teneris undique; luce sunt clariora nobis tua consilia omnia, quae iam mecum licet recognoscas. Meministine .me ante diem xii Kalendas Novembris dicere in senatu fore in armis certo die, qui dies futurus esset ante diem vi Kal. Novembris, C. Manlium, audaciae satellitem atque administrum tuae? Num me fefellit, Catilina, non modo res tanta tam atrox tamque incredibilis, verum, id quod multo magis est admirandum, dies? Dixi ego idem in senatu caedem te optimatium contulisse in ante diem v Kalendas Novembris, tum cum multi principes civitatis Roma non tam sui conservandi quam tuorum consiliorum reprimendorum causa profugerunt. Num infitiari potes te illo ipso die meis praesidiis, mea diligentia circum- clusum commovere te contra rem publicam non potuisse, cum tu discessu ceterorum nostra tamen qui remansis- semus caede contentum te esse dicebas? Quid? cum .te Praeneste Kalendis ipsis Novembribus occupaturum nocturno impetu esse confideres, sensistin illam coloniam meo iussu meis praesidiis, custodiis, vigiliis esse munitam? Nihil agis, nihil moliris, nihil cogitas quod non ego non modo audiam sed etiam videam planeque sentiam. Recognosce mecum tandem noctem illam superiorem; iam intelleges multo me vigilare acrius ad salutem quam te ad perniciem rei publicae. Dico te priore nocte venisse inter falcariosnon agam obscurein M. Laecae domum; con- venisse eodem compluris eiusdem amentiae scelerisque socios. Num negare audes? quid taces? Convincam, si negas. Video enim esse hic in senatu quosdam qui tecum una fuerunt. O di immortales! ubinam gentium sumus? .quam rem publicam habemus? in qua urbe vivimus? Hic, hic sunt in nostro numero, patres conscripti, in hoc orbis terrae sanctissimo gravissimoque consilio, qui de nostro omnium interitu, qui de huius urbis atque adeo de orbis terrarum exitio cogitent. Hos ego video consul et de re publica sententiam rogo, et quos ferro trucidari oportebat, eos nondum voce volnero! Fuisti igitur apud Laecam illa nocte, Catilina, distribuisti partis Italiae, statuisti quo quem- que proficisci placeret, delegisti quos Romae relinqueres, quos tecum educeres, discripsisti urbis partis ad incendia, confirmasti te ipsum iam esse exiturum, dixisti paulum tibi esse etiam nunc morae, quod ego viverem. Reperti sunt duo equites Romani qui te ista cura liberarent et se illa ipsa nocte paulo ante lucem me in meo lecto interfecturos esse pollicerentur. Haec ego omnia vixdum etiam coetu vestro .dimisso comperi; domum meam maioribus praesidiis mu- nivi atque firmavi, exclusi eos quos tu ad me salutatum mane miseras, cum illi ipsi venissent quos ego iam multis ac summis viris ad me id temporis venturos esse prae- dixeram. Quae cum ita sint, Catilina, perge quo coepisti egredere aliquando ex urbe; patent portae; proficiscere. Nimium diu te imperatorem tua illa Manliana castra desiderant. Educ tecum etiam omnis tuos, si minus, quam plurimos; purga urbem. Magno me metu liberaveris, modo inter me atque te murus intersit. Nobiscum versari iam diutius non potes; non feram, non patiar, non sinam. Magna dis im- .mortalibus habenda est atque huic ipsi Iovi Statori, anti- quissimo custodi huius urbis, gratia, quod hanc tam taetram, tam horribilem tamque infestam rei publicae pestem totiens iam effugimus. Non est saepius in uno homine summa salus periclitanda rei publicae. Quam diu mihi consuli designato, Catilina, insidiatus es, non publico me praesidio, sed privata diligentia defendi. Cum proximis comitiis consularibus me consulem in campo et competitores tuos interficere voluisti, compressi conatus tuos nefarios amicorum praesidio et copiis nullo tumultu publice concitato; denique, quotiens- cumque me petisti, per me tibi obstiti, quamquam videbam perniciem meam cum magna calamitate rei publicae esse coniunctam. Nunc iam aperte rem publicam universam .petis, templa deorum immortalium, tecta urbis, vitam om- nium civium, Italiam totam ad exitium et vastitatem vocas. Qua re, quoniam id quod est primum, et quod huius imperi disciplinaeque maiorum proprium est, facere non- dum audeo, faciam id quod est ad severitatem lenius, ad communem salutem utilius. Nam si te interfici iussero, residebit in re publica reliqua coniuratorum manus; sin tu, quod te iam dudum hortor, exieris, exhaurietur ex urbe tuorum comitum magna et perniciosa sentina rei publicae. Quid est, Catilina? num dubitas id me imperante facere .quod iam tua sponte faciebas? Exire ex urbe iubet consul hostem. Interrogas me, num in exsilium? Non iubeo, sed, si me consulis, suadeo. Quid est enim, Catilina, quod te iam in hac urbe delectare possit? in qua nemo est extra istam coniurationem perditorum hominum qui te non metuat, nemo qui non oderit. Quae nota domesticae turpi- tudinis non inusta vitae tuae est? quod privatarum rerum dedecus non haeret in fama? quae libido ab oculis, quod facinus a manibus umquam tuis, quod flagitium a toto corpore afuit? cui tu adulescentulo quem corruptelarum inlecebris inretisses non aut ad audaciam ferrum aut ad libidinem facem praetulisti? Quid vero? nuper cum morte .superioris uxoris novis nuptiis locum vacuefecisses, nonne etiam alio incredibili scelere hoc scelus cumulavisti? quod ego praetermitto et facile patior sileri, ne in hac civitate tanti facinoris immanitas aut exstitisse aut non vindicata esse videatur. Praetermitto ruinas fortunarum tuarum quas omnis proximis Idibus tibi impendere senties ad illa venio quae non ad privatam ignominiam vitiorum tuorum, non ad domesticam tuam difficultatem ac turpitudinem, sed ad summam rem publicam atque ad omnium nostrum vitam salutemque pertinent. Potestne tibi haec lux, Catilina, .aut huius caeli spiritus esse iucundus, cum scias esse horum neminem qui nesciat te pridie Kalendas Ianuarias Lepido et Tullo consulibus stetisse in comitio cum telo, manum consulum et principum civitatis interficiendorum causa paravisse, sceleri ac furori tuo non mentem aliquam aut timorem tuum sed Fortunam populi Romani obstitisse? Ac iam illa omittoneque enim sunt aut obscura aut non multa commissa posteaquotiens tu me designatum, quo- tiens vero consulem interficere conatus es! quot ego tuas petitiones ita coniectas ut vitari posse non viderentur parva quadam declinatione et, ut aiunt, corpore effugi! Nihil agis, nihil adsequeris, neque tamen conari ac velle desistis. Quotiens iam tibi extorta est ista sica de manibus, quotiens .excidit casu aliquo et elapsa est! Quae quidem quibus abs te initiata sacris ac devota sit nescio, quod eam necesse putas esse in consulis corpore defigere. Nunc vero quae tua est ista vita? Sic enim iam tecum loquar, non ut odio permotus esse videar, quo debeo, sed ut misericordia, quae tibi nulla debetur. Venisti paulo ante in senatum. Quis te ex hac tanta frequentia, tot ex tuis amicis ac necessariis salu- tavit? Si hoc post hominum memoriam contigit nemini, vocis exspectas contumeliam, cum sis gravissimo iudicio tacitur- nitatis oppressus? Quid, quod adventu tuo ista subsellia vacuefacta sunt, quod omnes consulares qui tibi persaepe ad caedem constituti fuerunt, simul atque adsedisti, partem istam subselliorum nudam atque inanem reliquerunt, quo tandem animo tibi ferendum putas? Servi mehercule mei si me .isto pacto metuerent ut te metuunt omnes cives tui, domum meam relinquendam putarem tu tibi urbem non arbitraris? et si me meis civibus iniuria suspectum tam graviter atque offensum viderem, carere me aspectu civium quam infestis omnium oculis conspici mallem tu, cum conscientia scele- rum tuorum agnoscas odium omnium iustum et iam diu tibi debitum, dubitas quorum mentis sensusque volneras, eorum aspectum praesentiamque vitare? Si te parentes timerent atque odissent tui neque eos ratione ulla placare posses, ut opinor, ab eorum oculis aliquo concederes. Nunc te patria, quae communis est parens omnium nostrum, odit ac metuit et iam diu nihil te iudicat nisi de parricidio suo cogitare huius tu neque auctoritatem verebere nec iudi- cium sequere nec vim pertimesces? Quae tecum, Catilina, .sic agit et quodam modo tacita loquitur Nullum iam ali- quot annis facinus exstitit nisi per te, nullum flagitium sine te; tibi uni multorum civium neces, tibi vexatio direptioque sociorum impunita fuit ac libera; tu non solum ad negle- gendas leges et quaestiones verum etiam ad evertendas perfringendasque valuisti. Superiora illa, quamquam ferenda non fuerunt, tamen ut potui tuli; nunc vero me totam esse in metu propter unum te, quicquid increpuerit, Catilinam timeri, nullum videri contra me consilium iniri posse quod a tuo scelere abhorreat, non est ferendum. Quam ob rem discede atque hunc mihi timorem eripe; si est verus, ne opprimar, sin falsus, ut tandem aliquando timere desinam. Haec si tecum, ut dixi, patria loquatur, nonne impetrare .debeat, etiam si vim adhibere non possit? Quid, quod tu te in custodiam dedisti, quod vitandae suspicionis causa ad M. Lepidum te habitare velle dixisti? A quo non receptus etiam ad me venire ausus es, atque ut domi meae te adservarem rogasti. Cum a me quoque id responsum tulisses, me nullo modo posse isdem parie- tibus tuto esse tecum, quia magno in periculo essem quod isdem moenibus contineremur, ad Q. Metellum praetorem venisti. A quo repudiatus ad sodalem tuum, virum optimum, M. Metellum demigrasti, quem tu vide- licet et ad custodiendum te diligentissimum et ad su- spicandum sagacissimum et ad vindicandum fortissimum fore putasti. Sed quam longe videtur a carcere atque a vinculis abesse debere qui se ipse iam dignum custodia iudicarit? Quae cum ita sint, Catilina, dubitas, si emori .aequo animo non potes, abire in aliquas terras et vitam istam multis suppliciis iustis debitisque ereptam fugae soli- tudinique mandare? Refer inquis ad senatum; id enim postulas et, si hic ordo placere sibi decreverit te ire in exsilium, obtempera- turum te esse dicis. Non referam, id quod abhorret a meis moribus, et tamen faciam ut intellegas quid hi de te sentiant. Egredere ex urbe, Catilina, libera rem publicam metu, in exsilium, si hanc vocem exspectas, proficiscere. Quid est? ecquid attendis, ecquid animadvertis horum silen- tium? Patiuntur, tacent. Quid exspectas auctoritatem loquentium, quorum voluntatem tacitorum perspicis? At .si hoc idem huic adulescenti optimo P. Sestio, si fortissimo viro M. Marcello dixissem, iam mihi consuli hoc ipso in templo senatus iure optimo vim et manus intulisset. De te autem, Catilina, cum quiescunt, probant, cum patiuntur, decernunt, cum tacent, clamant, neque hi solum quorum tibi auctoritas est videlicet cara, vita vilissima, sed etiam illi equites Romani, honestissimi atque optimi viri, ceterique fortissimi cives qui circumstant senatum, quorum tu et frequentiam videre et studia perspicere et voces paulo ante exaudire potuisti. Quorum ego vix abs te iam diu manus ac tela contineo, eosdem facile adducam ut te haec quae vastare iam pridem studes relinquentem usque ad portas prosequantur. Quamquam quid loquor? te ut ulla res frangat, tu ut .umquam te corrigas, tu ut ullam fugam meditere, tu ut ullum exsilium cogites? Vtinam tibi istam mentem di im- mortales duint! tametsi video, si mea voce perterritus ire in exsilium animum induxeris, quanta tempestas invidiae nobis, si minus in praesens tempus recenti memoria scele- rum tuorum, at in posteritatem impendeat. Sed est tanti, dum modo tua ista sit privata calamitas et a rei publicae periculis seiungatur. Sed tu ut vitiis tuis commoveare, ut legum poenas pertimescas, ut temporibus rei publicae cedas non est postulandum. Neque enim is es, Catilina, ut te aut pudor a turpitudine aut metus a periculo aut ratio a furore revocarit. Quam ob rem, ut saepe iam dixi, profi- .ciscere ac, si mihi inimico, ut praedicas, tuo conflare vis invidiam, recta perge in exsilium; vix feram sermones hominum, si id feceris, vix molem istius invidiae, si in ex- silium iussu consulis iveris, sustinebo. Sin autem servire meae laudi et gloriae mavis, egredere cum importuna scelera- torum manu, confer te ad Manlium, concita perditos civis, secerne te a bonis, infer patriae bellum, exsulta impio latro- cinio, ut a me non eiectus ad alienos, sed invitatus ad tuos isse videaris. Quamquam quid ego te invitem, a quo iam .sciam esse praemissos qui tibi ad forum Aurelium praesto- larentur armati, cui sciam pactam et constitutam cum Manlio diem, a quo etiam aquilam illam argenteam quam tibi ac tuis omnibus confido perniciosam ac funestam futu- ram, cui domi tuae sacrarium sceleratum constitutum fuit, sciam esse praemissam? Tu ut illa carere diutius possis quam venerari ad caedem proficiscens solebas, a cuius altaribus saepe istam impiam dexteram ad necem civium transtulisti? Ibis tandem aliquando quo te iam pridem .tua ista cupiditas effrenata ac furiosa rapiebat; neque enim tibi haec res adfert dolorem, sed quandam incredibilem voluptatem. Ad hanc te amentiam natura peperit, voluntas exercuit, fortuna servavit. Numquam tu non modo otium sed ne bellum quidem nisi nefarium concupisti. Nactus es ex perditis atque ab omni non modo fortuna verum etiam spe derelictis conflatam improborum manum. Hic .tu qua laetitia perfruere, quibus gaudiis exsultabis, quanta in voluptate bacchabere, cum in tanto numero tuorum neque audies virum bonum quemquam neque videbis! Ad huius vitae studium meditati illi sunt qui feruntur labores tui, iacere humi non solum ad obsidendum stuprum verum etiam ad facinus obeundum, vigilare non solum insidiantem somno maritorum verum etiam bonis otiosorum. Habes ubi ostentes tuam illam praeclaram patientiam famis, frigoris, inopiae rerum omnium quibus te brevi tempore confectum esse senties. Tantum profeci, cum te a consulatu reppuli, .ut exsul potius temptare quam consul vexare rem publicam posses, atque ut id quod esset a te scelerate susceptum latrocinium potius quam bellum nominaretur. Nunc, ut a me, patres conscripti, quandam prope iustam patriae querimoniam detester ac deprecer, percipite, quaeso, diligenter quae dicam, et ea penitus animis vestris menti- busque mandate. Etenim si mecum patria, quae mihi vita mea multo est carior, si cuncta Italia, si omnis res publica loquatur M. Tulli, quid agis? Tune eum quem esse hostem comperisti, quem ducem belli futurum vides, quem exspectari imperatorem in castris hostium sentis, auctorem sceleris, principem coniurationis, evocatorem servorum et civium perditorum, exire patiere, ut abs te non emissus ex urbe, sed immissus in urbem esse videatur? Nonne hunc in vincla duci, non ad mortem rapi, non summo sup- plicio mactari imperabis? Quid tandem te impedit? mosne maiorum? At persaepe etiam privati in hac re publica .perniciosos civis morte multarunt. An leges quae de civium Romanorum supplicio rogatae sunt? At numquam in hac urbe qui a re publica defecerunt civium iura tenue- runt. An invidiam posteritatis times? Praeclaram vero populo Romano refers gratiam qui te, hominem per te co- gnitum, nulla commendatione maiorum tam mature ad sum- mum imperium per omnis honorum gradus extulit, si propter invidiam aut alicuius periculi metum salutem civium tuorum neglegis. Sed si quis est invidiae metus, non est vehemen- .tius severitatis ac fortitudinis invidia quam inertiae ac ne- quitiae pertimescenda. An, cum bello vastabitur Italia, vexabuntur urbes, tecta ardebunt, tum te non existimas invidiae incendio conflagraturum? His ego sanctissimis rei publicae vocibus et eorum hominum qui hoc idem sentiunt mentibus pauca respondebo. Ego, si hoc opti- mum factu iudicarem, patres conscripti, Catilinam morte multari, unius usuram horae gladiatori isti ad vivendum non dedissem. Etenim si summi viri et clarissimi cives Satur- nini et Gracchorum et Flacci et superiorum complurium sanguine non modo se non contaminarunt sed etiam hone- starunt, certe verendum mihi non erat ne quid hoc parricida civium interfecto invidiae mihi in posteritatem redundaret. Quod si ea mihi maxime impenderet, tamen hoc animo fui semper ut invidiam virtute partam gloriam, non invidiam putarem. Quamquam non nulli sunt in hoc ordine qui .aut ea quae imminent non videant aut ea quae vident dissimulent; qui spem Catilinae mollibus sententiis aluerunt coniurationemque nascentem non credendo conroborave- runt; quorum auctoritate multi non solum improbi verum etiam imperiti, si in hunc animadvertissem, crudeliter et regie factum esse dicerent. Nunc intellego, si iste, quo intendit, in Manliana castra pervenerit, neminem tam stul- tum fore qui non videat coniurationem esse factam, nemi- nem tam improbum qui non fateatur. Hoc autem uno interfecto intellego hanc rei publicae pestem paulisper reprimi, non in perpetuum comprimi posse. Quod si sese eiecerit secumque suos eduxerit et eodem ceteros undique conlectos naufragos adgregarit, exstinguetur atque delebitur non modo haec tam adulta rei publicae pestis verum etiam stirps ac semen malorum omnium. Etenim iam diu, patres .conscripti, in his periculis coniurationis insidiisque versamur, sed nescio quo pacto omnium scelerum ac veteris furoris et audaciae maturitas in nostri consulatus tempus erupit. Nunc si ex tanto latrocinio iste unus tolletur, videbimur fortasse ad breve quoddam tempus cura et metu esse relevati, peri- culum autem residebit et erit inclusum penitus in venis atque in visceribus rei publicae. Vt saepe homines aegri morbo gravi, cum aestu febrique iactantur, si aquam gelidam biberunt, primo relevari videntur, deinde multo gravius vehementiusque adflictantur, sic hic morbus qui est in re publica relevatus istius poena vehementius reliquis vivis ingravescet. Qua re secedant improbi, secernant se a .bonis, unum in locum congregentur, muro denique, quod saepe iam dixi, secernantur a nobis; desinant insidiari domi suae consuli, circumstare tribunal praetoris urbani, obsidere cum gladiis curiam, malleolos et faces ad inflam- mandam urbem comparare; sit denique inscriptum in fronte unius cuiusque quid de re publica sentiat. Polliceor hoc vobis, patres conscripti, tantam in nobis consulibus fore diligentiam, tantam in vobis auctoritatem, tantam in equiti- bus Romanis virtutem, tantam in omnibus bonis consensio- nem ut Catilinae profectione omnia patefacta, inlustrata, oppressa, vindicata esse videatis. Hisce ominibus, Catilina, cum summa rei publicae salute, .cum tua peste ac pernicie cumque eorum exitio qui se tecum omni scelere parricidioque iunxerunt, proficiscere ad impium bellum ac nefarium. Tu, Iuppiter, qui isdem quibus haec urbs auspiciis a Romulo es constitutus, quem Statorem huius urbis atque imperi vere nominamus, hunc et huius socios a tuis ceterisque templis, a tectis urbis ac moenibus, a vita fortunisque civium omnium arcebis et homines bonorum inimicos, hostis patriae, latrones Italiae scelerum foedere inter se ac nefaria societate coniunctos aeternis suppliciis vivos mortuosque mactabis. PRO L. MVRENA ORATIO Quae precatus a dis immortalibus sum, iudices, more .institutoque maiorum illo die quo auspicato comitiis centu- riatis L. Murenam consulem renuntiavi, ut ea res mihi fidei magistratuique meo, populo plebique Romanae bene atque feliciter eveniret, eadem precor ab isdem dis immortalibus ob eiusdem hominis consulatum una cum salute obtinendum, et ut vestrae mentes atque sententiae cum populi Romani voluntatibus suffragiisque consentiant, eaque res vobis po- puloque Romano pacem, tranquillitatem, otium concordiam- que adferat. Quod si illa sollemnis comitiorum precatio consularibus auspiciis consecrata tantam habet in se vim et religionem quantam rei publicae dignitas postulat, idem ego sum precatus ut eis quoque hominibus quibus hic consulatus me rogante datus esset ea res fauste feliciter prospereque eveniret. Quae cum ita sint, iudices, et cum .omnis deorum immortalium potestas aut translata sit ad vos aut certe communicata vobiscum, idem consulem vestrae fidei commendat qui antea dis immortalibus com- mendavit, ut eiusdem hominis voce et declaratus consul et defensus beneficium populi Romani cum vestra atque omnium civium salute tueatur. Et quoniam in hoc officio studium meae defensionis ab accusatoribus atque etiam ipsa susceptio causae reprensa est, ante quam pro L. Murena dicere instituo, pro me ipso pauca dicam, non quo mihi potior hoc quidem tempore sit offici mei quam huiusce salutis defensio, sed ut meo facto vobis probato maiore auctoritate ab huius honore fama fortunisque omnibus inimicorum impetus propulsare possim. PRO P. SVLLA ORATIO Maxime vellem, iudices, ut P. Sulla et antea dignitatis .suae splendorem obtinere et post calamitatem acceptam modestiae fructum aliquem percipere potuisset. Sed quo- niam ita tulit casus infestus ut in amplissimo honore cum communi ambitionis invidia tum singulari Autroni odio everteretur, et in his pristinae fortunae reliquiis miseris et adflictis tamen haberet quosdam quorum animos ne supplicio quidem suo satiare posset, quamquam ex huius incommodis magnam animo molestiam capio, tamen in ceteris malis facile patior oblatum mihi tempus esse in quo boni viri lenitatem meam misericordiamque, notam quondam omni- bus, nunc quasi intermissam agnoscerent, improbi ac perditi cives domiti atque victi praecipitante re publica vehementem me fuisse atque fortem, conservata mitem ac misericordem faterentur. Et quoniam L. Torquatus, meus familiaris ac .necessarius, iudices, existimavit, si nostram in accusatione sua necessitudinem familiaritatemque violasset, aliquid se de auctoritate meae defensionis posse detrahere, cum huius periculi propulsatione coniungam defensionem offici mei. Quo quidem genere non uterer orationis, iudices, hoc tempore, si mea solum interesset; multis enim locis mihi et data facultas est et saepe dabitur de mea laude dicendi; sed, ut ille vidit, quantum de mea auctoritate deripuisset, tantum se de huius praesidiis deminuturum, sic hoc ego sentio, si mei facti rationem vobis constantiamque huius offici ac defensionis probaro, causam quoque me P. Sullae probaturum. PRO ARCHIA POETA ORATIO Si quid est in me ingeni, iudices, quod sentio quam sit .exiguum, aut si qua exercitatio dicendi, in qua me non infitior mediocriter esse versatum, aut si huiusce rei ratio aliqua ab optimarum artium studiis ac disciplina profecta, a qua ego nullum confiteor aetatis meae tempus abhorruisse, earum rerum omnium vel in primis hic A. Licinius fructum a me repetere prope suo iure debet. Nam quoad longissime potest mens mea respicere spatium praeteriti temporis et pueritiae memoriam recordari ultimam, inde usque repetens hunc video mihi principem et ad suscipiendam et ad in- grediendam rationem horum studiorum exstitisse. Quod si haec vox huius hortatu praeceptisque conformata non nullis aliquando saluti fuit, a quo id accepimus quo ceteris opi- tulari et alios servare possemus, huic profecto ipsi, quantum est situm in nobis, et opem et salutem ferre debemus. Ac .ne quis a nobis hoc ita dici forte miretur, quod alia quae- dam in hoc facultas sit ingeni neque haec dicendi ratio aut disciplina, ne nos quidem huic uni studio penitus umquam dediti fuimus. Etenim omnes artes quae ad humanitatem pertinent habent quoddam commune vinclum et quasi co- gnatione quadam inter se continentur. Sed ne cui vestrum .mirum esse videatur, me in quaestione legitima et in iudicio publico, cum res agatur apud praetorem populi Romani, lectissimum virum, et apud severissimos iudices, tanto con- ventu hominum ac frequentia hoc uti genere dicendi quod non modo a consuetudine iudiciorum verum etiam a forensi sermone abhorreat, quaeso a vobis ut in hac causa mihi detis hanc veniam accommodatam huic reo, vobis, quem ad modum spero, non molestam, ut me pro summo poeta atque eruditissimo homine dicentem hoc concursu hominum litteratissimorum, hac vestra humanitate, hoc denique prae- tore exercente iudicium, patiamini de studiis humanitatis ac litterarum paulo loqui liberius, et in eius modi persona quae propter otium ac studium minime in iudiciis peri- culisque tractata est uti prope novo quodam et inusitato genere dicendi. Quod si mihi a vobis tribui concedique .sentiam, perficiam profecto ut hunc A. Licinium non modo non segregandum, cum sit civis, a numero civium verum etiam, si non esset, putetis asciscendum fuisse. PRO L. FLACCO ORATIO Cum in maximis periculis huius urbis atque imperi, .gravissimo atque acerbissimo rei publicae casu, socio atque adiutore consiliorum periculorumque meorum L. Flacco, caedem a vobis, coniugibus, liberis vestris, vastitatem a templis, delubris, urbe, Italia depellebam, sperabam, iudices, honoris potius L. Flacci me adiutorem futurum quam miseriarum deprecatorem. Quod enim esset prae- mium dignitatis quod populus Romanus, cum huius maiori- bus semper detulisset, huic denegaret, cum L. Flaccus veterem Valeriae gentis in liberanda patria laudem prope quingentesimo anno rei publicae rettulisset? Sed si forte .aliquando aut benefici huius obtrectator aut virtutis hostis aut laudis invidus exstitisset, existimabam L. Flacco multi- tudinis potius imperitae, nullo tamen cum periculo, quam sapientissimorum et lectissimorum virorum iudicium esse subeundum. Etenim quibus auctoribus et defensoribus omnium tum salus esset non civium solum verum etiam gentium defensa ac retenta, neminem umquam putavi per eos ipsos periculum huius fortunis atque insidias creaturum. Quod si esset aliquando futurum ut aliquis de L. Flacci pernicie cogitaret, numquam tamen existimavi, iudices, D. Laelium, optimi viri filium, optima ipsum spe praeditum summae dignitatis, eam suscepturum accusationem quae sceleratorum civium potius odio et furori quam ipsius virtuti atque institutae adulescentiae conveniret. Etenim cum a clarissimis viris iustissimas inimicitias saepe cum bene meritis civibus depositas esse vidissem, non sum arbitratus quemquam amicum rei publicae, postea quam L. Flacci amor in patriam perspectus esset, novas huic inimicitias nulla accepta iniuria denuntiaturum. Sed .quoniam, iudices, multa nos et in nostris rebus et in re publica fefellerunt, ferimus ea quae sunt ferenda; tantum a vobis petimus ut omnia rei publicae subsidia, totum statum civitatis, omnem memoriam temporum praeteri- torum, salutem praesentium, spem reliquorum in vestra potestate, in vestris sententiis, in hoc uno iudicio positam esse et defixam putetis. Si umquam res publica consilium, gravitatem, sapientiam, providentiam iudicum imploravit, hoc, hoc inquam, tempore implorat. Non estis de Lydorum aut Mysorum aut Phrygum, qui huc compulsi concitatique venerunt, sed de vestra re publica iudicaturi, de civitatis statu, de communi salute, de spe bonorum omnium, si qua reliqua est etiam nunc quae fortium civium mentis cogita- tionesque sustentet; omnia alia perfugia bonorum, praesidia innocentium, subsidia rei publicae, consilia, auxilia, iura ceciderunt. Quem enim appellem, quem obtester, quem .implorem? Senatumne? At is ipse auxilium petit a vobis et confirmationem auctoritatis suae vestrae potestati per- missam esse sentit. An equites Romanos? Indicabitis principes eius ordinis quinquaginta quid cum omnibus senseritis. An populum Romanum? At is quidem omnem suam de nobis potestatem tradidit vobis. Quam ob rem nisi hoc loco, nisi apud vos, nisi per vos, iudices, non auctoritatem, quae amissa est, sed salutem nostram, quae spe exigua extremaque pendet, tenuerimus, nihil est prae- terea quo confugere possimus; nisi forte quae res hoc iudicio temptetur, quid agatur, cui causae fundamenta iaciantur, iudices, non videtis. Condemnatus est is qui .Catilinam signa patriae inferentem interemit; quid est causae cur non is qui Catilinam ex urbe expulit pertimescat? Rapitur ad poenam qui indicia communis exiti cepit; cur sibi confidat is qui ea proferenda et patefacienda curavit? Socii consiliorum, ministri comitesque vexantur; quid auctores, quid duces, quid principes sibi exspectent? Atque utinam inimici nostri ac bonorum omnium mecum potius aestiment, utrum tum omnes boni duces nostri an comites fuerint ad communem conservandam salutem Sch. Bob. Cic. Strangulatos maluit dicere. frBob. Quid sibi meus necessarius Caetra voluit? frBob. Quid vero Decianus? frBob. Vtinam esset proprie mea! Senatus igitur magna ex frBob.parte Di, inquam, immortales Lentulum frBob.Cod. Mediolan. externum cum domestica vita naturaque constaret. frMed.Itaque non patiar, D. Laeli, te tibi hoc sumere atque hanc ceteris in posterum, nobis in praesens tempus legem condicionemque ORATIO CVM POPVLO GRATIAS EGIT Quod precatus a Iove Optimo Maximo ceterisque dis im- .mortalibus sum, Quirites, eo tempore cum me fortunasque meas pro vestra incolumitate otio concordiaque devovi, ut, si meas rationes umquam vestrae saluti anteposuissem, sempiternam poenam sustinerem mea voluntate susceptam, sin et ea quae ante gesseram conservandae civitatis causa gessissem et illam miseram profectionem vestrae salutis gratia suscepissem, ut quod odium scelerati homines et au- daces in rem publicam et in omnis bonos conceptum iam diu continerent, id in me uno potius quam in optimo quoque et universa civitate defigerent,hoc si animo in vos liberos- que vestros fuissem, ut aliquando vos patresque conscriptos Italiamque universam memoria mei misericordia desiderium- que teneret eius devotionis me esse convictum iudicio deorum immortalium, testimonio senatus, consensu Italiae, confessione inimicorum, beneficio divino immortalique vestro maxime laetor. Namque, Quirites, etsi nihil est homini magis .optandum quam prospera aequabilis perpetuaque fortuna secundo vitae sine ulla offensione cursu, tamen, si mihi tran- quilla et placata omnia fuissent, incredibili quadam et paene divina, qua nunc vestro beneficio fruor, laetitiae voluptate caruissem. Quid dulcius hominum generi ab natura datum est quam sui cuique liberi? mihi vero et propter indulgen- tiam meam et propter excellens eorum ingenium vita sunt mea cariores tamen non tanta voluptate erant suscepti quanta nunc sunt restituti. Nihil cuiquam fuit umquam iu- .cundius quam mihi meus frater non tam id sentiebam cum fruebar quam tum cum carebam, et postea quam vos me illi et mihi eum reddidistis. Res familiaris sua quemque delectat reliquae meae fortunae reciperatae plus mihi nunc voluptatis adferunt quam tum incolumes adferebant. Ami- citiae, consuetudines, vicinitates, clientelae, ludi denique et dies festi quid haberent voluptatis carendo magis intellexi quam fruendo. Iam vero honos, dignitas, locus, ordo, bene- .ficia vestra, quamquam mihi semper clarissima visa sunt, tamen ea nunc renovata inlustriora videntur quam si obscu- rata non essent. Ipsa autem patria, di immortales! dici vix potest quid caritatis, quid voluptatis habeat; quae species Italiae, quae celebritas oppidorum, quae forma regionum, qui agri, quae fruges, quae pulchritudo urbis, quae humani- tas civium, quae rei publicae dignitas, quae vestra maiestas! Quibus ego omnibus antea rebus sic fruebar ut nemo magis; sed tamquam bona valetudo iucundior est iis qui e gravi morbo recreati sunt quam qui numquam aegro corpore fue- runt, sic haec omnia desiderata magis quam adsidue percepta delectant. Quorsum igitur haec disputo? quorsum? ut in- .tellegere possitis neminem umquam tanta eloquentia fuisse, neque tam divino atque incredibili genere dicendi, qui vestram magnitudinem multitudinemque beneficiorum quae in me fratremque meum et liberos nostros contulistis non modo au- gere aut ornare oratione, sed enumerare aut consequi possit. A parentibus, id quod necesse erat, parvus sum procreatus, a vobis natus sum consularis. Illi mihi fratrem incognitum qualis futurus esset dederunt, vos spectatum et incredibili pietate cognitum reddidistis. Rem publicam illis accepi temporibus eam quae paene amissa est, a vobis eam reci- peravi quam aliquando omnes unius opera servatam iudica- verunt. Di immortales mihi liberos dederunt, vos reddidistis. Multa praeterea a dis immortalibus optata consecuti sumus nisi vestra voluntas fuisset, omnibus divinis muneribus care- remus. Vestros denique honores, quos eramus gradatim singulos adsecuti, nunc a vobis universos habemus, ut quan- tum antea parentibus, quantum dis immortalibus, quantum vobismet ipsis, tantum hoc tempore universum cuncto po- pulo Romano debeamus. ORATIO CVM SENATVI GRATIAS EGIT Si, patres conscripti, pro vestris immortalibus in me .fratremque meum liberosque nostros meritis parum vobis cumulate gratias egero, quaeso obtestorque ne meae naturae potius quam magnitudini vestrorum beneficiorum id tribuen- dum putetis. Quae tanta enim potest exsistere ubertas ingeni, quae tanta dicendi copia, quod tam divinum atque incredi- bile genus orationis, quo quisquam possit vestra in nos universa promerita non dicam complecti orando, sed per- censere numerando? qui mihi fratrem optatissimum, me fratri amantissimo, liberis nostris parentes, nobis liberos, qui dignitatem, qui ordinem, qui fortunas, qui amplissimam rem publicam, qui patriam, qua nihil potest esse iucundius, qui denique nosmet ipsos nobis reddidistis. Quod si parentes .carissimos habere debemus, quod ab iis nobis vita, patri- monium, libertas, civitas tradita est, si deos immortalis, quorum beneficio et haec tenuimus et ceteris rebus aucti sumus, si populum Romanum, cuius honoribus in amplissimo consilio et in altissimo gradu dignitatis atque in hac omnium terrarum arce conlocati sumus, si hunc ipsum ordinem, a quo saepe magnificentissimis decretis sumus honestati, im- mensum quiddam et infinitum est quod vobis debeamus, qui vestro singulari studio atque consensu parentum bene- ficia, deorum immortalium munera, populi Romani honores, vestra de me multa iudicia nobis uno tempore omnia reddi- distis, ut, cum multa vobis, magna populo Romano, innu- merabilia parentibus, omnia dis immortalibus debeamus, haec antea singula per illos habuerimus, nunc universa per vos reciperarimus. DE DOMO SVA AD PONTIFICES ORATIO Cum multa divinitus, pontifices, a maioribus nostris inventa .atque instituta sunt, tum nihil praeclarius quam quod eosdem et religionibus deorum immortalium et summae rei publicae praeesse voluerunt, ut amplissimi et clarissimi cives rem pu- blicam bene gerendo religiones, religiones sapienter inter- pretando rem publicam conservarent. Quod si ullo tempore magna causa in sacerdotum populi Romani iudicio ac pote- state versata est, haec profecto tanta est ut omnis rei publicae dignitas, omnium civium salus, vita, libertas, arae, foci, di penates, bona, fortunae, domicilia vestrae sapientiae, fidei, potestati commissa creditaque esse videantur. Vobis ho- .dierno die constituendum est utrum posthac amentis ac perditos magistratus improborum ac sceleratorum civium praesidio nudare, an etiam deorum immortalium religione armare malitis. Nam si illa labes ac flamma rei publicae suum illum pestiferum et funestum tribunatum, quem aequitate humana tueri non potest, divina religione defenderit, aliae caerimoniae nobis erunt, alii antistites deorum immortalium, alii interpretes religionum requirendi; sin autem vestra au- ctoritate sapientiaque, pontifices, ea quae furore improborum in re publica ab aliis oppressa, ab aliis deserta, ab aliis pro- dita gesta sunt rescinduntur, erit causa cur consilium maio- rum in amplissimis viris ad sacerdotia deligendis iure ac merito laudare possimus. Sed quoniam ille demens, si ea .quae per hos dies ego in senatu de re publica sensi vituperas- set, aliquem se aditum ad auris vestras esse habiturum puta- vit, omittam ordinem dicendi meum respondebo hominis furiosi non orationi, qua ille uti non potest, sed convicio, cuius exercitationem cum intolerabili petulantia tum etiam diuturna impunitate munivit. ORATIO DE HARVSPICVM RESPONSO IN P. CLODIVM IN SENATV HABITA Hesterno die, patres conscripti, cum me et vestra dignitas .et frequentia equitum Romanorum praesentium, quibus se- natus dabatur, magno opere commosset, putavi mihi repri- mendam esse P. Clodi impudicam impudentiam, cum is publicanorum causam stultissimis interrogationibus impedi- ret, P. Tullioni Syro navaret operam atque ei se, cui totus venierat, etiam vobis inspectantibus venditaret. Itaque hominem furentem exsultantemque continui simul ac peri- culum iudici intendi duobus inceptis verbis omnem im- petum gladiatoris ferociamque compressi. Ac tamen ignarus .ille qui consules essent, exsanguis atque aestuans se ex curia repente proripuit, cum quibusdam fractis iam atque inanibus minis et cum illius Pisoniani temporis Gabinianique terrori- bus quem cum egredientem insequi coepissem, cepi equi- dem fructum maximum et ex consurrectione omnium vestrum et ex comitatu publicanorum. Sed vaecors repente sine suo vultu, sine colore, sine voce constitit; deinde respexit et, simul atque Cn. Lentulum consulem aspexit, concidit in curiae paene limine; recordatione, credo, Gabini sui desi- derioque Pisonis. Cuius ego de ecfrenato et praecipiti furore quid dicam? An potest gravioribus a me verbis vulnerari quam est statim in facto ipso a gravissimo viro, P. Servilio, confectus ac trucidatus? cuius si iam vim et gravitatem illam singularem ac paene divinam adsequi possem, tamen non dubito quin ea tela quae coniecerit ini- micus quam ea quae conlega patris emisit leviora atque hebetiora esse videantur. PRO P. SESTIO ORATIO Si quis antea, iudices, mirabatur quid esset quod, pro .tantis opibus rei publicae tantaque dignitate imperi, nequa- quam satis multi cives forti et magno animo invenirentur qui auderent se et salutem suam in discrimen offerre pro statu civitatis et pro communi libertate, ex hoc tempore miretur potius si quem bonum et fortem civem viderit, quam si quem aut timidum aut sibi potius quam rei publicae con- sulentem. Nam ut omittatis de unius cuiusque casu cogi- tando recordari, uno aspectu intueri potestis eos qui cum senatu, cum bonis omnibus, rem publicam adflictam exci- tarint et latrocinio domestico liberarint, maestos sordidatos reos, de capite, de fama, de civitate, de fortunis, de liberis dimicantis; eos autem qui omnia divina et humana violarint vexarint perturbarint everterint, non solum alacris laetosque volitare, sed etiam fortissimis atque optimis civibus periculum moliri, de se nihil timere. In quo cum multa sunt indigna, .tum nihil minus est ferendum quam quod iam non per latrones suos, non per homines egestate et scelere perditos, sed per vos nobis, per optimos viros optimis civibus peri- culum inferre conantur, et quos lapidibus, quos ferro, quos facibus, quos vi manu copiis delere non potuerunt, hos vestra auctoritate, vestra religione, vestris sententiis se oppressuros arbitrantur. Ego autem, iudices, qua voce mihi in agendis gratiis commemorandoque eorum qui de me optime meriti sunt beneficio esse utendum putabam, ea nunc uti cogor in eorum periculis depellendis, ut iis potissimum vox haec serviat quorum opera et mihi et vobis et populo Romano restituta est. IN P. VATINIVM TESTEM INTERROGATIO Si tantum modo, Vatini, quid indignitas postularet spectare .voluissem, fecissem id quod his vehementer placebat, ut te, cuius testimonium propter turpitudinem vitae sordisque domesticas nullius momenti putaretur, tacitus dimitterem; nemo enim horum aut ita te refutandum ut gravem adver- sarium aut ita rogandum ut religiosum testem arbitrabatur. Sed fui paulo ante intemperantior fortasse quam debui; odio enim tui, in quo etsi omnis propter tuum in me scelus superare debeo, tamen ab omnibus paene vincor, sic sum incitatus ut, cum te non minus contemnerem quam odissem, tamen vexatum potius quam despectum vellem dimittere. Qua re ne tibi hunc honorem a me haberi forte mirere, quod .interrogem quem nemo congressu, nemo aditu, nemo suf- fragio, nemo civitate, nemo luce dignum putet, nulla me causa impulisset nisi ut ferocitatem istam tuam comprimerem et audaciam frangerem et loquacitatem paucis meis interro- gationibus inretitam retardarem. Etenim debuisti, Vatini, etiam si falso venisses in suspicionem P. Sestio, tamen mihi ignoscere, si in tanto hominis de me optime meriti periculo et tempori eius et voluntati parere voluissem. Sed te he- .sterno die pro testimonio esse mentitum, cum adfirmares nullum tibi omnino cum Albinovano sermonem non modo de Sestio accusando, sed nulla umquam de re fuisse, paulo ante imprudens indicasti, qui et T. Claudium tecum com- municasse et a te consilium P. Sesti accusandi petisse, et Albinovanum, quem antea vix tibi notum esse dixisses, domum tuam venisse, multa tecum locutum dixeris, denique contiones P. Sesti scriptas, quas neque nosset neque reperire posset, te Albinovano dedisse easque in hoc iudicio esse recitatas. In quo alterum es confessus, a te accusatores esse instructos et subornatos, in altero inconstantiam tuam cum levitate tum etiam periurio implicatam refellisti, cum, quem a te alienissimum esse dixisses, eum domi tuae fuisse, quem praevaricatorem esse ab initio iudicasses, ei te quos rogasset ad accusandum libros dixeris dedisse. PRO M. CAELIO ORATIO Si quis, iudices, forte nunc adsit ignarus legum iudi- .ciorum consuetudinisque nostrae, miretur profecto quae sit tanta atrocitas huiusce causae, quod diebus festis ludisque publicis, omnibus forensibus negotiis intermissis, unum hoc iudicium exerceatur, nec dubitet quin tanti facinoris reus arguatur ut eo neglecto civitas stare non possit. Idem cum audiat esse legem quae de seditiosis consceleratisque civibus qui armati senatum obsederint, magistratibus vim attulerint, rem publicam oppugnarint cotidie quaeri iubeat legem non improbet, crimen quod versetur in iudicio requirat; cum audiat nullum facinus, nullam audaciam, nullam vim in iudicium vocari, sed adulescentem inlustri ingenio, industria, gratia accusari ab eius filio quem ipse in iudicium et vocet et vocarit, oppugnari autem opibus meretriciis Atratini ipsius pietatem non reprehendat, libidinem muliebrem compri- mendam putet, vos laboriosos existimet quibus otiosis ne in communi quidem otio liceat esse. Etenim si attendere .diligenter atque existimare vere de omni hac causa volue- ritis, sic constituetis, iudices, nec descensurum quemquam ad hanc accusationem fuisse cui utrum vellet liceret nec, cum descendisset, quicquam habiturum spei fuisse, nisi alicuius intolerabili libidine et nimis acerbo odio niteretur. Sed ego Atratino, humanissimo atque optimo adulescenti, meo necessario, ignosco, qui habet excusationem vel pie- tatis vel necessitatis vel aetatis. Si voluit accusare, pietati tribuo, si iussus est, necessitati, si speravit aliquid, pueritiae. Ceteris non modo nihil ignoscendum sed etiam acriter est resistendum. DE PROVINCIIS CONSVLARIBVS IN SENATV ORATIO Si quis vestrum, patres conscripti, exspectat quas sim pro- .vincias decreturus, consideret ipse secum qui mihi homines ex provinciis potissimum detrahendi sint non dubitabit quid sentire me conveniat, cum quid mihi sentire necesse sit cogitarit. Ac si princeps eam sententiam dicerem, lauda- retis profecto; si solus, certe ignosceretis; etiam si paulo minus utilis vobis sententia videretur, veniam tamen aliquam dolori meo tribueretis. Nunc vero, patres conscripti, non parva adficior voluptate, vel quod hoc maxime rei publicae conducit, Syriam Macedoniamque decerni, ut dolor meus nihil a communi utilitate dissentiat, vel quod habeo auctorem P. Servilium, qui ante me sententiam dixit, virum clarissi- mum et cum in universam rem publicam tum etiam erga meam salutem fide ac benivolentia singulari. Quod si ille, .et paulo ante et quotienscumque ei locus dicendi ac potestas fuit, Gabinium et Pisonem, duo rei publicae portenta ac paene funera, cum propter alias causas tum maxime propter illud insigne scelus eorum et importunam in me crudelitatem, non solum sententia sua sed etiam verborum gravitate esse notandos putavit, quonam me animo in eos esse oportet, cuius illi salutem pro pignore tradiderunt ad explendas suas cupiditates? Sed ego in hac sententia dicenda non parebo dolori meo, non iracundiae serviam. Quo animo unus quis- que vestrum debet esse in illos, hoc ero praecipuum illum et proprium sensum doloris mei, quem tamen vos communem semper vobis mecum esse duxistis, a sententia dicenda amovebo, ad ulciscendi tempora reservabo. PRO L. CORNELIO BALBO ORATIO Si auctoritates patronorum in iudiciis valent, ab amplis- .simis viris L. Corneli causa defensa est; si usus, a peri- tissimis; si ingenia, ab eloquentissimis; si studia, ab ami- cissimis et cum beneficiis cum L. Cornelio tum maxima familiaritate coniunctis. Quae sunt igitur meae partes? Auctoritatis tantae quantam vos in me esse voluistis, usus mediocris, ingeni minime voluntati paris. Nam ceteris a quibus est defensus hunc debere plurimum video; ego quantum ei debeam, alio loco; principio orationis hoc pono, me omnibus qui amici fuerint saluti et dignitati meae, si minus referenda gratia satis facere potuerim, praedicanda et habenda certe satis esse facturum. Quae fuerit hesterno .die Cn. Pompei gravitas in dicendo, iudices, quae facultas, quae copia, non opinione tacita vestrorum animorum, sed perspicua admiratione declarari videbatur. Nihil enim um- quam audivi quod mihi de iure subtilius dici videretur, nihil memoria maiore de exemplis, nihil peritius de foederi- bus, nihil inlustriore auctoritate de bellis, nihil de re publica gravius, nihil de ipso modestius, nihil de causa et crimine ornatius ut mihi iam verum videatur illud esse quod non .nulli litteris ac studiis doctrinae dediti quasi quiddam in- credibile dicere putabantur, ei qui omnis animo virtutes penitus comprehendisset omnia quae faceret recte procedere. Quae enim in L. Crasso potuit, homine nato ad dicendi singularem quandam facultatem, si hanc causam ageret, maior esse ubertas, varietas, copia quam fuit in eo qui tantum potuit impertire huic studio temporis quantum ipse a pueritia usque ad hanc aetatem a continuis bellis et victoriis conquievit? Quo mihi difficilior est hic extremus .perorandi locus. Etenim ei succedo orationi quae non praetervecta sit auris vestras, sed in animis omnium penitus insederit, ut plus voluptatis ex recordatione illius orationis quam non modo ex mea, sed ex cuiusquam oratione capere possitis. Sed mos est gerundus non modo Cornelio, cuius ego voluntati in eius periculis nullo modo deesse possum, sed etiam Cn. Pompeio, qui sui facti, sui iudici, sui benefici voluit me esse, ut apud eosdem vos, iudices, nuper in alia causa fuerim, et praedicatorem et actorem. IN L. CALPVRNIVM PISONEM ORATIO FRAGMENTA MS. Cusanus C. . Pro di inmortales! qui hic inluxit dies mihi quidem, fr.patres conscripti, peroptatus, ut hoc portentum huius loci, monstrum urbis, prodigium civitatis viderem! MS. Cusanus C. . Equidem nihil malui; vos fortasse consumptum istum fr.cruciatu aut demersum fluctibus audire malletis. MS. Cusanus C. . Perturbatio istum mentis et quaedam scelerum offusa fr.caligo et ardentes Furiarum faces excitaverunt. MS. Cusanus C. . Quem enim iste in scopulum non incidit, quod in fr.telum non inruit? MS. Cusanus C. . Quid est negare ausus aut potius quid non confessus? fr.MS. Cusanus C. . Quid enim illo inertius, quid sordidius, quid nequius, fr.quid enervatius, quid stultius, quid abstrusius? PRO CN. PLANCIO ORATIO Cum propter egregiam et singularem Cn. Planci, iudices, .in mea salute custodienda fidem tam multos et bonos viros eius honori viderem esse fautores, capiebam animo non mediocrem voluptatem quod, cuius officium mihi saluti fuisset, ei meorum temporum memoriam suffragari videbam. Cum autem audirem meos partim inimicos, partim invidos huic accusationi esse fautores, eandemque rem adversariam esse in iudicio Cn. Plancio quae in petitione fuisset adiutrix, dolebam, iudices, et acerbe ferebam, si huius salus ob eam ipsam causam esset infestior quod is meam salutem atque vitam sua benivolentia praesidio custodiaque texisset. Nunc .autem vester, iudices, conspectus et consessus iste reficit et recreat mentem meam, cum intueor et contemplor unum quemque vestrum. Video enim hoc in numero neminem cui mea salus non cara fuerit, cuius non exstet in me sum- mum meritum, cui non sim obstrictus memoria benefici sempiterna. Itaque non extimesco ne Cn. Plancio custodia meae salutis apud eos obsit qui me ipsi maxime salvum videre voluerunt, saepiusque, iudices, mihi venit in mentem admirandum esse M. Laterensem, hominem studiosissimum et dignitatis et salutis meae, reum sibi hunc potissimum delegisse quam metuendum ne vobis id ille magna ratione fecisse videatur. Quamquam mihi non sumo tantum neque .adrogo, iudices, ut Cn. Plancium suis erga me meritis im- punitatem consecutum putem. Nisi eius integerrimam vitam, modestissimos mores, summam fidem, continentiam, pietatem, innocentiam ostendero, nihil de poena recusabo; sin omnia praestitero quae sunt a bonis viris exspectanda, petam, iudices, a vobis ut, cuius misericordia salus mea custodita sit, ei vos vestram misericordiam me deprecante tribuatis. Equidem ad reliquos labores, quos in hac causa maiores suscipio quam in ceteris, etiam hanc molestiam ad- sumo, quod mihi non solum pro Cn. Plancio dicendum est, cuius ego salutem non secus ac meam tueri debeo, sed etiam pro me ipso, de quo accusatores plura paene quam de re reoque dixerunt. Quamquam, iudices, si quid est in me .ipso ita reprehensum ut id ab hoc seiunctum sit, non me id magno opere conturbat; non enim timeo ne, quia perraro grati homines reperiantur, idcirco, cum me nimium gratum illi esse dicant, id mihi criminosum esse possit. Quae vero ita sunt agitata ab illis ut aut merita Cn. Planci erga me minora esse dicerent quam a me ipso praedicarentur, aut, si essent summa, negarent ea tamen ita magni ut ego putarem ponderis apud vos esse debere, haec mihi sunt tractanda, iudices, et modice, ne quid ipse offendam, et tum denique cum respondero criminibus, ne non tam innocentia reus sua quam recordatione meorum temporum defensus esse videatur. PRO M. SCAVRO ORATIO August. rhet. R.L.M. Halm Maxime fuit optandum M. Scauro, iudices, ut nullo a.suscepto cuiusquam odio sine offensione ac molestia re- tineret, id quod praecipue semper studuit, generis, familiae, nominis dignitatem. Asc. Sc. . Subiit etiam populi iudicium inquirente Cn. Domitio c.tribuno plebis. Asc. Sc. . Reus est factus a Q. Servilio Caepione lege Servilia, d.cum iudicia penes equestrem ordinem essent et P. Rutilio damnato nemo tam innocens videretur ut non timeret illa. Asc. Sc. . Ab eodem etiam lege Varia custos ille rei publicae e.proditionis est in crimen vocatus; vexatus a Q. Vario tri- buno plebis est. Asc. Sc. . Non enim tantum admiratus sum ego illum virum, f.sicut omnes, sed etiam praecipue dilexi. Primus enim me flagrantem studio laudis in spem impulit posse virtute me sine praesidio fortunae, quo contendissem, labore et con- stantia pervenire. PRO C. RABIRIO POSTVMO ORATIO Si quis est, iudices, qui C. Rabirium, quod fortunas suas, fundatas praesertim atque optime constitutas opes, potestati regiae libidinique commiserit, reprehendendum putet, ascri- bat ad iudicium suum non modo meam sed huius etiam ipsius qui commisit sententiam; nec enim cuiquam eius consilium vehementius quam ipsi displicet. Quamquam hoc plerumque facimus ut consilia eventis ponderemus et, cui bene quid processerit, multum illum providisse, cui secus, nihil sensisse dicamus. Si exstitisset in rege fides, nihil sapientius Postumo, quia fefellit rex, nihil hoc amen- tius dicitur, ut iam nihil esse videatur nisi divinare sapientis. Sed tamen, si quis est, iudices, qui illam Postumi sive .inanem spem sive inconsultam rationem sive, ut gravissimo verbo utar, temeritatem vituperandam putet, ego eius opinioni non repugno; illud tamen deprecor ut, cum ab ipsa fortuna crudelissime videat huius consilia esse multata, ne quid ad eas ruinas quibus hic oppressus est addendum acerbitatis putet. Satis est homines imprudentia lapsos non erigere, urgere vero iacentis aut praecipitantis impellere certe est inhumanum, praesertim, iudices, cum sit hoc generi hominum prope natura datum ut, si qua in familia laus aliqua forte floruerit, hanc fere qui sint eius stirpis, quod sermone hominum ac memoria patrum virtutes cele- brantur, cupidissime persequantur, si quidem non modo in gloria rei militaris Paulum Scipio ac Maximus filii, sed etiam in devotione vitae et in ipso genere mortis imitatus est P. Decium filius. Sint igitur similia, iudices, parva magnis. Fuit enim pueris nobis huius pater, C. Curtius, .princeps ordinis equestris, fortissimus et maximus publi- canus, cuius in negotiis gerendis magnitudinem animi non tam homines probassent, nisi in eodem benignitas incredi- bilis fuisset, ut in augenda re non avaritiae praedam, sed instrumentum bonitati quaerere videretur. Hoc ille natus, .quamquam patrem suum numquam viderat, tamen et natura ipsa duce, quae plurimum valet, et adsiduis domesticorum ser- monibus in paternae disciplinae similitudinem deductus est. Multa gessit, multa contraxit, magnas partis habuit publi- corum; credidit populis; in pluribus provinciis eius versata res est; dedit se etiam regibus; huic ipsi Alexandrino grandem iam antea pecuniam credidit; nec interea locu- pletare amicos umquam suos destitit, mittere in negotium, dare partis, augere re, fide sustentare. Quid multa? cum magnitudine animi, tum liberalitate vitam patris et consue- tudinem expresserat. Pulsus interea regno Ptolomaeus dolosis consiliis, ut dixit Sibylla, sensit Postumus, Romam venit. Cui egenti et roganti hic infelix pecuniam credidit, nec tum primum; nam regnanti crediderat absens; nec temere se credere putabat, quod erat nemini dubium quin is in regnum restitueretur a senatu populoque Romano. In dando autem et credendo processit longius nec suam .solum pecuniam credidit sed etiam amicorum, stulte; quis negat, aut quis iam audebit, quod male cecidit, bene con- sultum putare? sed est difficile, quod cum spe magna sis ingressus, id non exsequi usque ad extremum. Supplex erat rex, multa rogabat, omnia pollicebatur, ut iam metuere Postumus cogeretur ne quod crediderat perderet, si cre- dendi constituisset modum. Nihil autem erat illo blandius, nihil hoc benignius, ut magis paeniteret coepisse quam liceret desistere. PRO T. ANNIO MILONE ORATIO Etsi vereor, iudices, ne turpe sit pro fortissimo viro .dicere incipientem timere minimeque deceat, cum T. Annius ipse magis de rei publicae salute quam de sua perturbetur, me ad eius causam parem animi magnitudinem adferre non posse, tamen haec novi iudici nova forma terret oculos qui, quocumque inciderunt, veterem consuetudinem fori et pristi- num morem iudiciorum requirunt. Non enim corona con- sessus vester cinctus est, ut solebat; non usitata frequentia stipati sumus; non illa praesidia quae pro templis omnibus .cernitis, etsi contra vim conlocata sunt, non adferunt tamen oratori terroris aliquid, ut in foro et in iudicio, quamquam praesidiis salutaribus et necessariis saepti sumus, tamen ne non timere quidem sine aliquo timore possimus. Quae si opposita Miloni putarem, cederem tempori, iudices, nec enim inter tantam vim armorum existimarem esse orationi locum. Sed me recreat et reficit Cn. Pompei, sapientissimi et iustissimi viri, consilium, qui profecto nec iustitiae suae putaret esse, quem reum sententiis iudicum tradidisset, eun- dem telis militum dedere, nec sapientiae temeritatem conci- tatae multitudinis auctoritate publica armare. Quam ob .rem illa arma, centuriones, cohortes non periculum nobis, sed praesidium denuntiant, neque solum ut quieto, sed etiam ut magno animo simus hortantur, nec auxilium modo defensioni meae verum etiam silentium pollicentur. Reli- qua vero multitudo, quae quidem est civium, tota nostra est, nec eorum quisquam quos undique intuentis, unde aliqua fori pars aspici potest, et huius exitum iudici exspectantis videtis, non cum virtuti Milonis favet, tum de se, de liberis suis, de patria, de fortunis hodierno die decertari putat. Vnum genus est adversum infestumque nobis eorum quos P. Clodi furor rapinis et incendiis et omnibus exitiis publicis pavit; qui hesterna etiam contione incitati sunt ut vobis voce praeirent quid iudicaretis. Quorum clamor si qui forte fuerit, admonere vos debebit ut eum civem retineatis qui semper genus illud hominum clamoresque maximos prae vestra salute neglexit. Quam ob rem adeste animis, iudices, .et timorem, si quem habetis, deponite. Nam si umquam de bonis et fortibus viris, si umquam de bene meritis civibus potestas vobis iudicandi fuit, si denique umquam locus amplissimorum ordinum delectis viris datus est ut sua studia erga fortis et bonos civis, quae voltu et verbis saepe significassent, re et sententiis declararent, hoc profecto tem- pore eam potestatem omnem vos habetis ut statuatis utrum nos qui semper vestrae auctoritati dediti fuimus semper miseri lugeamus an diu vexati a perditissimis civibus ali- quando per vos ac per vestram fidem, virtutem sapientiamque recreemur. Quid enim nobis duobus, iudices, laboriosius, .quid magis sollicitum, magis exercitum dici aut fingi potest, qui spe amplissimorum praemiorum ad rem publicam adducti metu crudelissimorum suppliciorum carere non possumus? Equidem ceteras tempestates et procellas in illis dumtaxat fluctibus contionum semper putavi Miloni esse subeundas, quia semper pro bonis contra improbos senserat, in iudicio vero et in eo consilio in quo ex coniunctis ordinibus amplissimi viri iudicarent numquam existimavi spem ullam esse habituros Milonis inimicos ad eius non modo salutem exstinguendam sed etiam gloriam per talis viros infringendam. Quamquam in hac causa iudices, .T. Anni tribunatu rebusque omnibus pro salute rei publicae gestis ad huius criminis defensionem non abutemur. Nisi oculis videritis insidias Miloni a Clodio esse factas, nec deprecaturi sumus ut crimen hoc nobis propter multa prae- clara in rem publicam merita condonetis, nec postulaturi ut, quia mors P. Clodi salus vestra fuerit, idcirco eam virtuti Milonis potius quam populi Romani felicitati adsignetis. Sin illius insidiae clariores hac luce fuerint, tum denique obsecrabo obtestaborque vos, iudices, si cetera amisimus, hoc nobis saltem ut relinquatur, vitam ab inimicorum au- dacia telisque ut impune liceat defendere. PRO M. MARCELLO ORATIO Diuturni silenti, patres conscripti, quo eram his tem- .poribus usus, non timore aliquo, sed partim dolore, partim verecundia, finem hodiernus dies attulit, idemque initium quae vellem quaeque sentirem meo pristino more dicendi. Tantam enim mansuetudinem, tam inusitatam inauditamque clementiam, tantum in summa potestate rerum omnium modum, tam denique incredibilem sapientiam ac paene divinam tacitus praeterire nullo modo possum. M. enim .Marcello vobis, patres conscripti, reique publicae reddito non illius solum sed etiam meam vocem et auctoritatem vobis et rei publicae conservatam ac restitutam puto. Dolebam enim, patres conscripti, et vehementer angebar, cum viderem virum talem, cum in eadem causa in qua ego fuisset, non in eadem esse fortuna, nec mihi persua- dere poteram nec fas esse ducebam versari me in nostro vetere curriculo illo aemulo atque imitatore studiorum ac laborum meorum quasi quodam socio a me et comite distracto. Ergo et mihi meae pristinae vitae consuetu- dinem, C. Caesar, interclusam aperuisti et his omnibus ad bene de re publica sperandum quasi signum aliquod sustu- listi. Intellectum est enim mihi quidem in multis et maxime .in me ipso, sed paulo ante omnibus, cum M. Marcellum senatui reique publicae concessisti, commemoratis praesertim offensionibus, te auctoritatem huius ordinis dignitatemque rei publicae tuis vel doloribus vel suspicionibus anteferre. Ille quidem fructum omnis ante actae vitae hodierno die maximum cepit, cum summo consensu senatus tum iudicio tuo gravissimo et maximo. Ex quo profecto intellegis quanta in dato beneficio sit laus, cum in accepto sit tanta gloria. Est vero fortunatus cuius ex salute non minor paene .ad omnis quam ad illum ventura sit laetitia pervenerit quod quidem merito atque optimo iure contigit. Quis enim est illo aut nobilitate aut probitate aut optimarum artium studio aut innocentia aut ullo in laudis genere praestantior?EPISTVLA AD OCTAVIANVM CICERO OCTAVIANO SALVTEM. Si per tuas legiones mihi licitum fuisset, quae nomini meo .populoque Romano sunt inimicissimae, venire in senatum coramque de re publica disputare, fecissem, neque tam liben- ter quam necessario; nulla enim remedia quae vulneribus adhibentur tam faciunt dolorem quam quae sunt salutaria. Sed quoniam cohortibus armatis circumsaeptus senatus nihil aliud vere potest decernere nisi timere in Capitolio signa sunt, in urbe milites vagantur, in Campo castra ponuntur, Italia tota legionibus ad libertatem nostram conscriptis ad servitutem adductis equitatuque exterarum nationum dis- tinetur, cedam tibi in praesentia foro curia et sanctissimis deorum immortalium templis, in quibus reviviscente iam libertate deinde rursus oppressa senatus nihil consulitur, timet multa, assentatur omnia. Post etiam paulo temporibus .ita postulantibus cedam urbe, quam per me conservatam ut esset libera in servitute videre non potero; cedam vita, quae, quamquam sollicita est, tamen, si profutura est rei publicae, bona spe posteritatis me consolatur, qua sublata non dubitan- ter occidam; atque ita cedam ut fortuna iudicio meo, non animus mihi defuisse videatur. Illud vero, quod et praesentis doloris habet indicium et praeteritae iniuriae testimonium et absentium sensus significationem, non praetermittam, quin, quoniam coram id facere prohibeor, absens pro me reque p. expostulem tecum. Atque ita dico pro me, si quidem mea salus aut utilis rei publicae est aut coniuncta certe publicae saluti. Nam, per deum immortalium fidem, nisi forte frustra eos appello quorum aures atque animus a nobis abhorret, perque Fortunam populi Romani, quae, quamquam nobis infesta est, fuit aliquando propitia et, ut spero, futura est, quis tam expers humanitatis, quis huius urbis nomini ac sedibus usque adeo est inimicus ut ista aut dissimulare possit aut non dolere aut, si nulla ratione publicis incommodis mederi queat, non morte proprium periculum vitet? IN C. SALLVSTIVM CRISPVM INVECTIVA Ea demum magna voluptas est, C. Sallusti, aequalem .ac parem verbis vitam agere, neque quicquam tam ob- scaenum dicere, cui non ab initio pueritiae omni ge- nere facinoris aetas tua respondeat, ut omnis oratio moribus consonet. neque enim qui ita vivit, ut tu, aliter ac tu loqui potest, neque qui tam inloto sermone utitur, vita honestior est. quo me praevertam, patres con- scripti, unde initium sumam? maius enim mihi dicendi onus imponitur, quo notior est uterque nostrum, quod aut si de mea vita atque actibus huic conviciatori respondero, invidia gloriam consequetur, aut si huius facta mores omnem aetatem nudavero, in idem vitium incidam procacitatis, quod huic obicio. id vos si forte offendimini, iustius huic quam mihi suscensere debetis, qui initium introduxit. ego dabo operam, ut et pro me .minimo cum fastidio respondeam et in hunc minime mentitum esse videatur. scio me, patres conscripti, in respondendo non habere magnam exspectationem, quod nullum vos sciatis novum crimen in Sallustium audi- turos, sed omnia vetera recognituros, quis et meae et vestrae iam et ipsius aures calent. verum eo magis odisse debetis hominem, qui ne incipiens quidem pec- care minimis rebus posuit rudimentum, sed ita ingres- sus est, ut neque ab alio vinci possit neque ipse se omnino reliqua aetate praeterire. itaque nihil aliud .studet nisi ut lutulentus cum quovis volutari. longe vero fallitur opinione. non enim procacitate linguae vitae sordes eluuntur, sed est quaedam calumnia, quam unus quisque nostrum testante animo suo fert de eo, qui falsum crimen bonis obiectat. quod si vita istius memoriam vicerit, illam, patres conscripti, non ex ora- tione sed ex moribus suis spectare debebitis. iam dabo operam, quam maxime potuero, breve ut faciam. ne- que haec altercatio nostra vobis inutilis erit, patres conscripti. plerumque enim res publica privatis crescit inimicitiis, ubi nemo civis qualis sit vir potest latere. M. TULLI CICERONIS AD HERENNIUM LIBRI SEX LIBER PRIMUS Etsi in negotiis familiaribus inpediti vix satis ..otium studio suppeditare possumus et id ipsum, quod datur otii, libentius in philosophia consumere consue- vimus, tamen tua nos, Gai Herenni, voluntas com- movit, ut de ratione dicendi conscriberemus, ne aut tua causa noluisse aut fugisse nos laborem pu- tares. Et eo studiosius hoc negotium suscepimus, quod te non sine causa velle cognoscere rhetoricam intel- legebamus non enim in se parum fructus habet copia dicendi et commoditas orationis, si recta intellegentia et definita animi moderatione gubernetur. Quas ob res illa, quae Graeci scriptores inanis adrogantiae cau- sa sibi adsumpserunt, reliquimus. Nam illi, ne parum multa scisse viderentur, ea conquisierunt, quae nihil adtinebant, ut ars difficilior cognitu putaretur, nos autem ea, quae videbantur ad rationem dicendi per- tinere, sumpsimus. Non enim spe quaestus aut gloria commoti venimus ad scribendum, quemadmodum ce- teri, sed ut industria nostra tuae morem geramus vo- luntati. Nunc, ne nimium longa sumatur oratio, de re dicere incipiemus, sed si te unum illud monuerimus, artem sine adsiduitate dicendi non multum iuvare, ut intellegas hanc rationem praeceptionis ad exercita- tionem adcommodari oportere. TIMAEUS Multa sunt a nobis et in Academicis conscripta contra physicos et saepe cum P. Nigidio Carneadeo more et modo disputata. Fuit enim vir ille cum ce- teris artibus, quae quidem dignae libero essent, or- natus omnibus, tum acer investigator et diligens earum rerum, quae a natura involutae videntur; denique sic iudico, post illos nobiles Pythagoreos, quorum disci- plina extincta est quodam modo, cum aliquot saecla in Italia Siciliaque viguisset, hunc extitisse, qui illam renovaret. Qui cum me in Ciliciam proficiscentem .Ephesi expectavisset Romam ex legatione ipse decedens, venissetque eodem Mytilenis mei salutandi et visendi causa Cratippus, Peripateticorum omnium, quos quidem ego audierim, meo iudicio facile princeps, perlibenter et Nigidium vidi et cognovi Cratippum. Ac primum quidem tempus salutationis in percontatione consumpsimus Quid est, quod semper sit neque ullum habeat .ortum, et quod gignatur nec umquam sit? Quorum alterum intellegentia et ratione conprehenditur, quod unum atque idem semper est; alterum, quod ad- fert opinionem sensus rationis expers, quod totum opinabile est, id gignitur et interit nec umquam esse vere potest. Omne autem, quod gignitur, ex aliqua causa gigni necesse est; nullius enim rei causa remota reperiri origo potest. Quocirca si is, qui aliquod munus .efficere molitur, eam speciem, quae semper eadem est, intuebitur atque id sibi proponet exemplar, praeclarum opus efficiat necesse est; sin autem eam, quae gigni- tur, numquam illam, quam expetet, pulchritudinem consequetur. Omne igitur caelum sive mundus, sive quo alio vocabulo gaudet, hoc a nobis nuncupatus sitde quo id primum consideremus, quod prin- .cipio est in omni quaestione considerandum, sem- perne fuerit nullo generatus ortu, an ortus sit ab aliquo temporis principatu. Ortus est, quandoquidem cernitur et tangitur et est undique corporatus. Omnia autem talia sensum movent, sensusque moventia quae sunt, eadem in opinatione considunt; quae ortum habere gignique diximus, nihil autem gigni posse sine causis. Atque illum quidem quasi parentem huius universitatis .invenire difficile et, cum iam inveneris, indicare in vulgus nefas. Rursus igitur videndum, ille fabricator huius tanti operis utrum sit imitatus exemplar, idne, quod semper unum et idem et sui simile, an id, quod generatum ortumque dicimus. Atqui si pulcher est hic mundus et si probus eius artifex, profecto speciem aeternitatis imitari maluit, sin secus, quod ne dictu quidem fas est, generatum exemplum est pro aeterno secutus. Non igitur dubium, quin aeternitatem ma- .luerit exsequi, quandoquidem neque mundo quicquam pulchrius neque eius aedificatore praestantius. Sic ergo generatus ad id est effectus, quod ratione sapientiaque conprehenditur atque aeternitate inmutabili continetur. Ex quo efficitur, ut sit necesse hunc, quem cernimus, mundum simulacrum aeternum esse alicuius aeterni. Difficillimum autem est in omni conquisitione ra- tionis exordium. De iis igitur, quae diximus, haec sit prima distinctio. Omni orationi cum iis rebus, de .quibus explicat, videtur esse cognatio. Itaque cum de re stabili et inmutabili disputat oratio, talis sit, qualis illa, quae neque redargui neque convinci potest. Cum autem ingressa est imitata et efficta simulacra, bene agi putat, si similitudinem veri consequatur. Quantum enim ad id, quod ortum est, aeternitas valet, tantum ad fidem veritas. Quocirca si forte de deorum na- tura ortuque mundi disserentes minus id, quod ave- mus animo, consequemur, ut tota dilucide et plane ex- ornata oratio sibi constet et ex omni parte secum ipsa consentiat, haut sane erit mirum, contentique esse debe- bitis, si probabilia dicentur. Aequum est enim memi- nisse et me, qui disseram, hominem esse et vos, qui iudi- cetis, ut, si probabilia dicentur, ne quid ultra requiratis. CARMINA ARATEA PROGNOSTICORVM FRAGMENTA Prisc. GL .K Vt cum luna means Hyperionis officit orbi .stinguuntur radii caeca caligine tecti. Prisc. GL .K Ast autem tenui quae candet lumine Phatne .Cic. Div. ., . Atque etiam uentos praemonstrat saepe futuros .inflatum mare cum subito penitusque tumescit, saxaque cana salis niueo spumata liquore tristificas certant Neptuno reddere uoces, aut densus stridor cum celso e uertice montis ortus adaugescit, scopulorum saepe repulsus. Cana fulix itidem, fugiens e gurgite ponti, nuntiat horribilis clamans instare procellas, haud modicos tremulo fundens e gutture cantus. Cic. Div. . Vos quoque signa uidetis, aquai dulcis alumnae, .cum clamore paratis inanis fundere uoces absurdoque sono fontis et stagna cietis. Saepe etiam pertriste canit de pectore carmen et matutinis acredula uocibus instat, uocibus instat et adsiduas iacit ore querelas, cum primum gelidos rores aurora remittit; fuscaque non numquam cursans per litora cornix demersit caput et fluctum ceruice recepit; mollipedesque boues, spectantes lumina caeli, naribus umiferum duxere ex aere sucum. Iam uero semper uiridis semperque grauata .lentiscus, triplici solita grandescere fetu, ter fruges fundens tria tempora monstrat arandi. Prisc. GL .K Caprigeni pecoris custos de gurgite uasto. FRAGMENTA LIBRORUM DE PHILOSOPHIA DEPERDITORUM OECONOMICUS Prisc. GL .K Homo ex eo numero hominum, ..qui apud nos hoc nomine dignantur. Don. Ter. Ph. Quid igitur, pro deum inmor- .talium! primum eam docebas, quaeso? Non. M Nullo modo facilius arbitror posse neque her- .bas arescere et interfici neque terram ab sole percoqui. Char. GL .K Apes in alvarium concesserant. .Gr. inc. dub. nom. GL .K Erit brevis culmus. .Gel. N.A. .. Cum vero adfecta iam prope .aestate uvas a sole mitescere tempus est. Macr. Sat. .. Neque serit vitem neque, .quae sata est, diligenter colit; oleum, ficos, poma non habet. INCERTARUM ORATIONUM FRAGMENTA Rut. Lup. . at huius sceleratissimi opera qui fuit locus religio- sissimus nunc erit locus desertissimus; nimirum quon- iam traditam sibi publicorum custodiam sacrorum non honoris, sed oneris esse existimavit. Quint. Inst. .. quamquam illa non poena, sed prohibitio scele- .ris fuit. Quint. Inst. .. miror quid sit quod pater tuus, homo constantis- .simus, te nobis varium reliquit. Quint. Inst. .. neque enim poterat non damnari iudicio et is .damnatis qui indicabantur. Quint. Inst. .. mitto illam primam libidinis iniuriam . ne illa quidem testimonia recito, quae dicta sunt de sestertiis a.sescentis milibus possum dicere. ORATIONUM DEPERDITARUM FRAGMENTA CUM QUAESTOR LILYBAEO DECEDERET Arusianus Messius GL .K . . . quod non detrectare militiam, sed defendere pro- .vinciam iudicata est. PRO L. VARENO Severinus R.L.M. Halm amici deficiunt, cognati deserunt .. in inimicissima civitate urgent, instant, insecuntur, studio .multitudine, pecunia periurio pugnant. Prisc. GL .K C. Ancharius Rufus fuit e municipio Fulginate. . in praefectura Fulginate. .Quint. Inst. .. cum iter per agros et loca sola faceret cum Pom- .puleno, in familiam Ancharianam incidisse dixerunt, deinde Pompulenum occisum esse; ilico Varenum vinc- tum adservatum, dum hic ostenderet, quid de eo fieri vellet. Quint. Inst. .. lege de sicariis commisit L. Varenus nam et C. Va- .renum occidendum et Cn. Varenum vulnerandum et Sa- larium item occidendum curavit. Quint. Inst. .. tum C. Varenus, is qui a familia Anchariana occisus .esthoc quaeso, iudices, diligenter attendite. . . Prisc. GL .K L. ille Septimius diceretetenim est ad L. Crassi .eloquentiam gravis et vehemens et volubilis Erucius hic noster Antoniaster est. Prisc. GL .K ea caedes si potissimum crimini datur, detur ei .cuia interfuit, non ei cuia nihil interfuit. Quint. Inst. .. optio vobis datur, utrum velitis casu illo itinere .Varenum usum esse an huius persuasu et inductu. Prisc. GL .K deum fidem. .PRO OPPIO I. II Quint. Inst. .. utrum cum Cottam appetisset, an cum ipse se co- ..naretur occidere, telum e manibus ereptum est? Quint. Inst. .. quos educere invitos in provinciam non potuit, eos .invitos retinere qui potuit? Quint. Inst. .. at enim non veri simile est tantum scelus M. Cot- .tam esse commentum. quid? hoc veri simile est tantum scelus Oppium esse conatum? Arusianus Messius GL .K questusque mecum est. .Amm. Marc. .. etenim multum posse ad salutem alterius, honori .multis, parum potuisse ad exitium probro nemini um- quam fuit. Quint. Inst. .. o amorem mirum, o benivolentiam singularem. .Char. GL .K senati. .PRO C. MANILIO Non. M Hic ego non solum confiteor, verum etiam profiteor. ..PRO C. FUNDANIO Prisc. GL .K non modo hoc a Villio Annale, sed vix mehercule ..a Q. Muttone factum probari potest. Prisc. GL .K essetne id, quod Meno nuntiasset. .Serv. A. . commissura. .Ps.Acro Hor. Ars puncta. .Victor. de defin. St descripsistine eius necessarium, nostrum competi- .torem, istum ipsum cuius nunc studio et gratia tota accu- satio ista munita est? PRO Q. GALLIO Aquila R.L.M. Halm fit clamor, fit convicium mulierum, fit symphoniae ..cantus. videbar mihi videre alios intrantis, alios autem exeuntis, partim ex vino vacillantis partim hesterna ex potatione oscitantis. versabatur inter hos Gallius un- guentis oblitus, redimitus coronis; humus erat inmunda, lutulenta vino, coronis languidulis et spinis cooperta piscium. Hieron. Ep. . his autem ludisloquor enim quae sum ipse nuper .expertusunus quidam poeta dominatur, homo perlitte- ratus, cuius sunt illa convivia poetarum ac philosophorum, cum facit Euripiden et Menandrum inter se et alio loco Socraten atque Epicurum disserentes, quorum aetates non annis, sed saeculis scimus fuisse disiunctas, atque his quantos plausus et clamores movet multos enim condisci- pulos habet in theatro, qui simul litteras non didicerunt. Eugraph. Ter. Eu. qui spurce dictum commemorarent in libera civitate. .Cic. Brut. tu istuc, M. Calidi, nisi fingeres, sic ageres? prae- .sertim cum ista eloquentia alienorum hominum pericula defendere acerrime soleas, tuum neglegeres? ubi dolor? ubi ardor animi, qui etiam ex infantium ingeniis elicere voces et querellas solet? nulla perturbatio animi, nulla corporis, frons non percussa, non femur, pedis, quod minimum est, nulla supplosio. itaque tantum afuit ut inflammares nostros animossomnum isto loco vix tenebamus. Non. M ego te certo scio omnes logos qui ludis dicti sunt .animadvertisse. Char. GL .K poematorum. DE IVRE CIVILI IN ARTEM REDIGENDO Gel. N.A. .. Nec uero scientia iuris maioribus suis Q. Aelius Tubero .defuit, doctrina etiam superfuit. Char. GL .K Aliquo excellente ac nobile uiro. FRAGMENTA LIBRORUM INCERTORUM Lactant. Div. Inst. .. Quoniam utraque earum sententiarum doctissimos habuit auctores nec, quid certi sit, divinari potest. August. C.D. . nec hominibus ab his aut datum est donum maius aut potuit .ullum dari. August. C.D. . O miserum, cui peccare licebat! .August. epist. . Nullum umquam verbum, quod revocare vellet, emisit. .Plin. Nat. . solipugas .Plin. Nat. . biuros .Suet. Rhet. discipulos grandis praetextatos .Sch. Cruq. Hor. Sat. .. αὐτάρκεια est, quae parvo contenta omne id respuit, quod .abundat. Iulius Rufin. R.L.M. Halm Literarum radices amaras, fructus dulces. .Isid. Different. hunc loquacem esse habitum, numquam disertum. .Sch. Lucan. . cum sis post vitam sine momento futurus. .Serv. G. . Mare movetur ventis, ne putescat. .Schol. Iuv. . oraculum civitatis .Gr. inc. dub. nom. GL .K Liceat fenerare veternum. .Mart. Cap. . Non scripta, sed nata lex. Debet esse legum in re publica .prima vox. Diom. GL .K Ars est praeceptionum exercitatarum constructio ad unum .exitum utilem vitae pertinentium. Donat. Ter. Hec. .. Verum tamen actum et criminosum iusqm .Schem. Dian. R.L.M. H. Do tibi hoc, concedo tibi et remitto. .Verg. Anecd. Helv. . Vicistis nos, et Dii vos iuverunt. .Hieron. Ep. . Cum quosdam ornare voluit, non illos honestavit, sed ornamenta .ipsa turpavit. Arusianus Messius GL .K Neque adsidere Gabinium aut alloqui in curia quis- .quam audebat. Amm. Marc. .. Et quamquam optatissimum est .perpetuo fortunam quam florentissimam permanere, illa tamen aequabilitas vitae non tantum habet sen- sum, quantum cum ex miseris et perditis rebus ad meliorem statum fortuna revocatur. Auson. Technop. Flumina verna cient obscuro lumine Pisces curriculumque Aries aequat noctisque dieique, cornua quem condunt florum praenuntia Tauri. Aridaque aestatis Gemini praecordia pandunt longaque iam minuit praeclarus lumina Cancer languificosque Leo proflat ferus ore calores. Post modium quatiens Virgo fugat orta vaporem. Autumni reserat portas aequatque diurna tempora nocturnis dispenso sidere Libra. Ecfetos ramos denudat flamma Nepai. Pigra Sagittipotens iaculatur frigora terris. Bruma gelu glacians iubar est spirans Capricorni, quam sequitur nebulas rorans liquor altus Aquari. Tanta supra circaque vigent umi lumina mundi. At dextra laevaque ciet rota fulgida Solis mobile curriculum et Lunae simulacra feruntur . . . asquama sub aetherio conspectu torta Draconis eminet. Hunc infra fulgentes Arcera septem magna quatit stellas, quam servans serus in alta conditur Oceani ripa cum luce Bootes. Quintus Tullius Cicero, Commentar. Petitionis sp. . COMMENTARIOLVM PETITIONIS QVINTVS MARCO FRATRI S. D. Etsi tibi omnia suppetunt ea quae consequi ingenio aut .usu homines aut diligentia possunt, tamen amore nostro non sum alienum arbitratus ad te perscribere ea quae mihi veniebant in mentem dies ac noctes de petitione tua cogitanti, non ut aliquid ex his novi addisceres, sed ut ea quae in re dispersa atque infinita viderentur esse ratione et distributione sub uno aspectu ponerentur. Quamquam plurimum natura valet, tamen videtur in paucorum mensum negotio posse simulatio naturam vincere. Civitas quae sit cogita, quid petas, qui sis. Prope cottidie .tibi hoc ad forum descendenti meditandum est Novus sum, consulatum peto, Roma est. Nominis novitatem dicendi gloria maxime sublevabis. Sem- per ea res plurimum dignitatis habuit; non potest qui dignus habetur patronus consularium indignus consulatu putari. Quam ob rem quoniam ab hac laude proficisceris et quicquid es ex hoc es, ita paratus ad dicendum venito quasi in singulis causis iudicium de omni ingenio futurum sit. Eius facultatis .adiumenta, quae tibi scio esse seposita, ut parata ac prompta sint cura, et saepe quae de Demosthenis studio et exercita- tione scripsit Demetrius recordare. Deinde fac ut amico- rum et multitudo et genera appareant; habes enim ea quae qui novi habuerunt?omnis publicanos, totum fere eque- strem ordinem, multa propria municipia, multos abs te defen- sos homines cuiusque ordinis, aliquot conlegia, praeterea studio dicendi conciliatos plurimos adulescentulos, cottidianam ami- corum adsiduitatem et frequentiam. Haec cura ut teneas .commonendo et rogando et omni ratione efficiendo ut intel- legant qui debent tua causa, referendae gratiae, qui volunt, obligandi tui tempus sibi aliud nullum fore. Etiam hoc mul- tum videtur adiuvare posse novum hominem, hominum nobilium voluntas et maxime consularium; prodest, quorum in locum ac numerum pervenire velis, ab iis ipsis illo loco ac numero dignum putari. Ii rogandi omnes sunt diligenter et ad .eos adlegandum est persuadendumque est iis nos semper cum optimatibus de re publica sensisse, minime popularis fuisse; si quid locuti populariter videamur, id nos eo consilio fecisse ut nobis Cn. Pompeium adiungeremus, ut eum qui plurimum posset aut amicum in nostra petitione haberemus aut certe non adversarium. Praeterea adulescentis nobilis elabora ut .habeas, vel ut teneas studiosos quos habes; multum dignitatis adferent. Plurimos habes; perfice ut sciant quantum in iis putes esse. Si adduxeris ut ii qui non nolunt cupiant, pluri- mum proderunt. Ac multum etiam novitatem tuam adiuvat quod eius modi .nobiles tecum petunt ut nemo sit qui audeat dicere plus illis nobilitatem quam tibi virtutem prodesse oportere. Nam P. Galbam et L. Cassium summo loco natos quis est qui petere consulatum putet? Vides igitur amplissimis ex familiis homi- nes, quod sine nervis sint, tibi paris non esse. At Antonius et .Catilina molesti sunt. Immo homini navo, industrio, inno- centi, diserto, gratioso apud eos qui res iudicant, optandi competitores ambo a pueritia sicarii, ambo libidinosi, ambo egentes. Eorum alterius bona proscripta vidimus, vocem denique audivimus iurantis se Romae iudicio aequo cum homine Graeco certare non posse, ex senatu eiectum scimus optimorum censorum existimatione, in praetura competito- rem habuimus amico Sabidio et Panthera, cum ad tabulam quos poneret non haberet quo tamen in magistratu amicam quam domi palam haberet de machinis emit; in petitione autem consulatus caupones omnis compilare per turpissimam legationem maluit quam adesse et populo Romano supplicare. Alter vero, di boni! quo splendore est? Primum nobilitate .eadem qua Catilina. Num maiore? Non. Sed virtute. Quam ob rem? Quod Antonius umbram suam metuit, hic ne leges quidem, natus in patris egestate, educatus in sororiis stupris, corroboratus in caede civium, cuius primus ad rem publicam aditus in equitibus R. occidendis fuit nam illis quos meminimus Gallis, qui tum Titiniorum ac Nanneiorum ac Tanusiorum capita demetebant, Sulla unum Catilinam praefecerat; in quibus ille hominem optimum, Q. Caecilium, sororis suae virum, equitem Romanum, nullarum partium, cum semper natura tum etiam aetate iam quietum, suis manibus occidit. Quid ego nunc dicam petere eum tecum .consulatum qui hominem carissimum populo Romano, M. Marium, inspectante populo Romano vitibus per totam ur- bem ceciderit, ad bustum egerit, ibi omni cruciatu lacerarit, vivo stanti collum gladio sua dextera secuerit, cum sinistra capillum eius a vertice teneret, caput sua manu tulerit, cum inter digitos eius rivi sanguinis fluerent; qui postea cum histrionibus et cum gladiatoribus ita vixit ut alteros libidinis, alteros facinoris adiutores haberet; qui nullum in locum tam sanctum ac tam religiosum accessit in quo non, etiam si in aliis culpa non esset, tamen ex sua nequitia dedecoris suspi- cionem relinqueret; qui ex curia Curios et Annios, ab atriis Sapalas et Carvilios, ex equestri ordine Pompilios et Vettios sibi amicissimos comparavit; qui tantum habet audaciae, tantum nequitiae, tantum denique in libidine artis et effi- cacitatis, ut prope in parentum gremiis praetextatos liberos constuprarit? Quid ego nunc tibi de Africa, quid de testium dictis scribam? Nota sunt, et ea tu saepius legito; sed tamen hoc mihi non praetermittendum videtur, quod primum ex eo iudicio tam egens discessit quam quidam iudices eius ante illud iudicium fuerunt, deinde tam invidiosus ut aliud in eum iudicium cottidie flagitetur. Hic se sic habet ut magis timeant, etiam si quierit, quam ut contemnant, si quid commoverit. Quanto melior tibi fortuna petitionis data est quam nuper .homini novo, C. Coelio! ille cum duobus hominibus ita nobilissimis petebat ut tamen in iis omnia pluris essent quam ipsa nobilitas, summa ingenia, summus pudor, plurima bene- ficia, summa ratio ac diligentia petendi; ac tamen eorum alterum Coelius, cum multo inferior esset genere, superior nulla re paene, superavit. Qua re tibi, si facies ea quae natura .et studia quibus semper usus es largiuntur, quae temporis tui ratio desiderat, quae potes, quae debes, non erit difficile certamen cum iis competitoribus qui nequaquam sunt tam genere insignes quam vitiis nobiles; quis enim reperiri potest tam improbus civis qui velit uno suffragio duas in rem publi- cam sicas destringere? Quoniam quae subsidia novitatis haberes et habere posses .exposui, nunc de magnitudine petitionis dicendum videtur. Consulatum petis, quo honore nemo est quin te dignum arbitretur, sed multi qui invideant; petis enim homo ex equestri loco summum locum civitatis, atque ita summum ut forti homini, diserto, innocenti multo idem ille honos plus amplitudinis quam ceteris adferat. Noli putare eos qui sunt eo honore usi non videre, tu cum idem sis adeptus, quid di- gnitatis habiturus sis. Eos vero qui consularibus familiis nati locum maiorum consecuti non sunt suspicor tibi, nisi si qui admodum te amant, invidere. Etiam novos homines prae- torios existimo, nisi qui tuo beneficio vincti sunt, nolle abs te se honore superari. Iam in populo quam multi invidi sint, .quam multi consuetudine horum annorum ab hominibus novis alienati, venire tibi in mentem certo scio; esse etiam non nullos tibi iratos ex iis causis quas egisti necesse est. Iam illud tute circumspicito, quod ad Cn. Pompei gloriam au- gendam tanto studio te dedisti, num quos tibi putes ob eam causam esse non amicos. Quam ob rem cum et summum .locum civitatis petas et videas esse studia quae tibi adversen- tur, adhibeas necesse est omnem rationem et curam et labo- rem et diligentiam. Et petitio magistratuum divisa est in duarum rationum .diligentiam, quarum altera in amicorum studiis, altera in populari voluntate ponenda est. Amicorum studia beneficiis et officiis et vetustate et facilitate ac iucunditate naturae parta esse oportet. Sed hoc nomen amicorum in petitione latius patet quam in cetera vita; quisquis est enim qui osten- dat aliquid in te voluntatis, qui colat, qui domum ventitet, is in amicorum numero est habendus. Sed tamen qui sunt amici ex causa iustiore cognationis aut adfinitatis aut sodalitatis aut alicuius necessitudinis, iis carum et iucundum esse maxime prodest. Deinde ut quisque est intimus ac maxime domesti- .cus, ut is amet et quam amplissimum esse te cupiat valde elaborandum est, tum ut tribules, ut vicini, ut clientes, ut denique liberti, postremo etiam servi tui; nam fere omnis sermo ad forensem famam a domesticis emanat auctoribus. Deinde sunt instituendi cuiusque generis amici ad speciem, .homines inlustres honore ac nomine qui, etiam si suffragandi studia non navant, tamen adferunt petitori aliquid dignitatis; ad ius obtinendum, magistratus ex quibus maxime consules, deinde tribuni pl.; ad conficiendas centurias, homines ex- cellenti gratia. Qui abs te tribum aut centuriam aut aliquod beneficium aut habeant aut ut habeant sperent, eos prorsus magno opere et compara et confirma; nam per hos annos homines ambitiosi vehementer omni studio atque opera ela- borarunt ut possent a tribulibus suis ea quae peterent, im- petrare; hos tu homines, quibuscumque poteris rationibus, ut ex animo atque ex illa summa voluntate tui studiosi sint elaborato. Quod si satis grati homines essent, haec tibi omnia .parata esse debebant, sicuti parata esse confido. Nam hoc biennio quattuor sodalitates hominum ad ambitionem gratio- sissimorum tibi obligasti, C. Fundani, Q. Galli, C. Corneli, C. Orchivi; horum in causis ad te deferendis quid tibi eorum sodales receperint et confirmarint scio, nam interfui; qua re hoc tibi faciendum est, hoc tempore ut ab his quod debent exigas saepe commonendo, rogando, confirmando, curando ut intellegant nullum se umquam aliud tempus habituros refe- rendae gratiae; profecto homines et spe reliquorum tuorum officiorum et iam recentibus beneficiis ad studium navandum excitabuntur. Et omnino, quoniam eo genere amicitiarum .petitio tua maxime munita est quod ex causarum defensioni- bus adeptus es, fac ut plane iis omnibus quos devinctos tenes discriptum ac dispositum suum cuique munus sit; et quem ad modum nemini illorum molestus nulla in re umquam fuisti, sic cura ut intellegant omnia te quae ab illis tibi deberi putaris ad hoc tempus reservasse. Sed quoniam tribus rebus homines .maxime ad benevolentiam atque haec suffragandi studia ducuntur, beneficio, spe, adiunctione animi ac voluntate, animadvertendum est quem ad modum cuique horum generi sit inserviendum. Minimis beneficiis homines adducuntur ut satis causae putent esse ad studium suffragationis, nedum ii quibus saluti fuisti, quos tu habes plurimos, non intellegant, si hoc tuo tempore tibi non satis fecerint, se probatos nemini umquam fore; quod cum ita sit, tamen rogandi sunt atque etiam in hanc opinionem adducendi ut, qui adhuc nobis obligati fuerint, iis vicissim nos obligari posse videamur. Qui .autem spe tenentur, quod genus hominum multo etiam est diligentius atque officiosius, iis fac ut propositum ac paratum auxilium tuum esse videatur, denique ut spectatorem te suo- rum officiorum esse intellegant diligentem, ut videre te plane atque animadvertere quantum a quoque proficiscatur ap- pareat. Tertium illud genus est studiorum voluntarium, quod .agendis gratiis, accommodandis sermonibus ad eas rationes propter quas quisque studiosus tui esse videbitur, significanda erga illos pari voluntate, adducenda amicitia in spem familia- ritatis et consuetudinis confirmari oportebit. Atque in his omnibus generibus iudicato et perpendito quantum quisque possit, ut scias et quem ad modum cuique inservias et quid a quoque exspectes ac postules. Sunt enim quidam homines in .suis vicinitatibus et municipiis gratiosi, sunt diligentes et copiosi qui, etiam si antea non studuerunt huic gratiae, tamen ex tempore elaborare eius causa cui debent aut volunt facile possunt; his hominum generibus sic inserviendum est ut ipsi intellegant te videre quid a quoque exspectes, sentire quid accipias, meminisse quid acceperis. Sunt autem alii qui aut nihil possunt aut etiam odio sunt tribulibus suis nec habent tantum animi ac facultatis ut enitantur ex tempore; hos ut internoscas videto, ne spe in aliquo maiore posita praesidi parum comparetur. Et quamquam partis ac fundatis amicitiis fretum ac muni- .tum esse oportet, tamen in ipsa petitione amicitiae permultae ac perutiles comparantur; nam in ceteris molestiis habet hoc tamen petitio commodi potes honeste, quod in cetera vita non queas, quoscumque velis adiungere ad amicitiam, quibus- cum si alio tempore agas ut te utantur, absurde facere videare, in petitione autem nisi id agas et cum multis et diligenter, nullus petitor esse videare. Ego autem tibi hoc confirmo, esse .neminem, nisi si aliqua necessitudine competitorum alicui tuorum sit adiunctus, a quo non facile si contenderis im- petrare possis ut suo beneficio promereatur se ut ames et sibi ut debeas, modo ut intellegat te magni se aestimare, ex animo agere, bene se ponere, fore ex eo non brevem et suffragatoriam sed firmam et perpetuam amicitiam. Nemo erit, mihi crede, .in quo modo aliquid sit, qui hoc tempus sibi oblatum amici- tiae tecum constituendae praetermittat, praesertim cum tibi hoc casus adferat, ut ii tecum petant quorum amicitia aut contemnenda aut fugienda sit, et qui hoc quod ego te hor- tor non modo adsequi sed ne incipere quidem possint. Nam .qui incipiat Antonius homines adiungere atque invitare ad amicitiam quos per se suo nomine appellare non possit? mihi quidem nihil stultius videtur quam existimare esse eum studiosum tui quem non noris. Eximiam quandam gloriam et dignitatem ac rerum gestarum magnitudinem esse oportet in eo quem homines ignoti nullis suffragantibus honore ad- ficiant; ut quidem homo nequam, iners, sine officio, sine ingenio, cum infamia, nullis amicis, hominem plurimorum studio atque omnium bona existimatione munitum praecur- rat, sine magna culpa neglegentiae fieri non potest. Quam ob .rem omnis centurias multis et variis amicitiis cura ut con- firmatas habeas. Et primum, id quod ante oculos est, sena- tores equitesque Romanos, ceterorum ordinum omnium navos homines et gratiosos complectere. Multi homines ur- bani industrii, multi libertini in foro gratiosi navique versan- tur; quos per te, quos per communis amicos poteris, summa cura ut cupidi tui sint elaborato, appetito, adlegato, summo beneficio te adfici ostendito. Deinde habeto rationem urbis .totius, conlegiorum omnium, pagorum, vicinitatum; ex his principes ad amicitiam tuam si adiunxeris, per eos reliquam multitudinem facile tenebis. Postea totam Italiam fac ut in animo ac memoria tributim discriptam comprensamque habe- as, ne quod municipium, coloniam, praefecturam, locum deni- que Italiae ne quem esse patiare in quo non habeas firmamenti quod satis esse possit, perquiras et investiges homines ex omni .regione, eos cognoscas, appetas, confirmes, cures ut in suis vicinitatibus tibi petant et tua causa quasi candidati sint. Volent te amicum, si suam a te amicitiam expeti videbunt; id ut intellegant, oratione ea quae ad eam rationem pertinet habenda consequere. Homines municipales ac rusticani, si nomine nobis noti sunt, in amicitia se esse arbitrantur; si vero etiam praesidi se aliquid sibi constituere putant, non amittunt occasionem promerendi. Hos ceteri et maxime tui competi- tores ne norunt quidem, tu et nosti et facile cognosces, sine quo amicitia esse non potest. Neque id tamen satis est, .tametsi magnum est, si non sequitur spes utilitatis atque amicitiae, ne nomenclator solum sed amicus etiam bonus esse videare. Ita cum et hos ipsos, propter suam ambitionem qui apud tribulis suos plurimum gratia possunt, studiosos in centuriis habebis et ceteros qui apud aliquam partem tribu- lium propter municipi aut vicinitatis aut conlegi rationem valent cupidos tui constitueris, in optima spe esse debebis. Iam equitum centuriae multo facilius mihi diligentia posse .teneri videntur primum oportet cognosci equites pauci enim sunt, deinde appeti multo enim facilius illa adule- scentulorum ad amicitiam aetas adiungitur. Deinde habes tecum ex iuventute optimum quemque et studiosissimum humanitatis; tum autem, quod equester ordo tuus est, sequen- tur illi auctoritatem ordinis, si abs te adhibebitur ea diligentia ut non ordinis solum voluntate sed etiam singulorum amicitiis eas centurias confirmatas habeas. Nam studia adulescentu- lorum in suffragando, in obeundo, in nuntiando, in adsectan- do mirifice et magna et honesta sunt. Et, quoniam adsectationis mentio facta est, id quoque .curandum est ut cottidiana cuiusque generis et ordinis et aetatis utare; nam ex ea ipsa copia coniectura fieri poterit quantum sis in ipso campo virium ac facultatis habiturus. Huius autem rei tres partes sunt una salutatorum cum domum veniunt, altera deductorum, tertia adsectatorum. In salutatoribus, qui magis vulgares sunt et hac consuetudine .quae nunc est ad pluris veniunt, hoc efficiendum est ut hoc ipsum minimum officium eorum tibi gratissimum esse videa- tur; qui domum tuam venient, iis significato te animadvertere eorum amicis qui illis renuntient ostendito, saepe ipsis dicito; sic homines saepe, cum obeunt pluris competitores et vident unum esse aliquem qui haec officia maxime animadvertat, ei se dedunt, deserunt ceteros, minutatim ex communibus pro- prii, ex fucosis firmi suffragatores evadunt. Iam illud teneto diligenter, si eum qui tibi promiserit audieris fucum, ut dici- tur, facere aut senseris, ut te id audisse aut scire dissimules, si qui tibi se purgare volet quod suspectum esse arbitretur, adfirmes te de illius voluntate numquam dubitasse nec debere dubitare; is enim qui se non putat satis facere amicus esse nullo modo potest. Scire autem oportet quo quisque animo sit, ut et quantum cuique confidas constituere possis. Iam .deductorum officium quo maius est quam salutatorum, hoc gratius tibi esse significato atque ostendito, et, quod eius fieri poterit, certis temporibus descendito; magnam adfert opinionem, magnam dignitatem cottidiana in deducendo frequentia. Tertia est ex hoc genere adsidua adsectatorum .copia. In ea quos voluntarios habebis, curato ut intellegant te sibi in perpetuum summo beneficio obligari; qui autem tibi debent, ab iis plane hoc munus exigito, qui per aetatem ac negotium poterunt, ipsi tecum ut adsidui sint, qui ipsi sectari non poterunt, suos necessarios in hoc munere constituant. Valde ego te volo et ad rem pertinere arbitror semper cum multitudine esse. Praeterea magnam adfert laudem et sum- .mam dignitatem, si ii tecum erunt qui a te defensi et qui per te servati ac iudiciis liberati sunt; haec tu plane ab his postu- lato ut, quoniam nulla impensa per te alii rem, alii honestatem, alii salutem ac fortunas omnis obtinuerint, nec aliud ullum tempus futurum sit ubi tibi referre gratiam possint, hoc te officio remunerentur. Et quoniam in amicorum studiis haec omnis oratio versa- .tur, qui locus in hoc genere cavendus sit praetermittendum non videtur. Fraudis atque insidiarum et perfidiae plena sunt omnia. Non est huius temporis perpetua illa de hoc genere disputatio, quibus rebus benevolus et simulator diiudi- cari possit; tantum est huius temporis admonere. Summa tua virtus eosdem homines et simulare tibi se esse amicos et in- videre coegit. Quam ob rem Ἐπιχάρμειον illud teneto, nervos atque artus esse sapientiae non temere credere, et, cum .tuorum amicorum studia constitueris, tum etiam obtrecta- torum atque adversariorum rationes et genera cognoscito. Haec tria sunt unum quos laesisti, alterum qui sine causa non amant, tertium qui competitorum valde amici sunt. Quos laesisti, cum contra eos pro amico diceres, iis te plane purgato, necessitudines commemorato, in spem adducito te in eorum rebus, si se in amicitiam contulerint, pari studio atque officio futurum. Qui sine causa non amant, eos aut beneficio aut spe aut significando tuo erga illos studio dato operam ut de illa animi pravitate deducas. Quorum voluntas erit abs te propter competitorum amicitias alienior, iis quoque eadem inservito ratione qua superioribus et, si probare poteris, te in eos ipsos competitores tuos benevolo esse animo ostendito. Quoniam de amicitiis constituendis satis dictum est, di- .cendum est de illa altera parte petitionis quae in populari ratione versatur. Ea desiderat nomenclationem, blanditiam, adsiduitatem, benignitatem, rumorem, speciem in re publica. Primum id quod facis, ut homines noris, significa ut appareat, .et auge ut cottidie melius fiat; nihil mihi tam populare neque tam gratum videtur. Deinde id quod natura non habes induc in animum ita simulandum esse ut natura facere videare; nam comitas tibi non deest ea quae bono ac suavi homine digna est, sed opus est magno opere blanditia, quae, etiam si vitiosa est et turpis in cetera vita, tamen in petitione necessaria est; etenim cum deteriorem aliquem adsentando facit, tum improba est, cum amiciorem, non tam vituperanda, petitori vero necessaria est, cuius et frons et vultus et sermo ad eorum quoscumque convenerit sensum et voluntatem commutandus et accommodandus est. Iam adsiduitatis nul- .lum est praeceptum, verbum ipsum docet quae res sit; pro- dest quidem vehementer nusquam discedere, sed tamen hic fructus est adsiduitatis, non solum esse Romae atque in foro sed adsidue petere, saepe eosdem appellare, non committere ut quisquam possit dicere, quod eius consequi possis, se abs te non sit rogatum et valde ac diligenter rogatum. Benigni- .tas autem late patet et est in re familiari, quae quamquam ad multitudinem pervenire non potest, tamen ab amicis si laudatur, multitudini grata est; est in conviviis, quae fac ut et abs te et ab amicis tuis concelebrentur et passim et tri- butim; est etiam in opera, quam pervulga et communica, curaque ut aditus ad te diurni nocturnique pateant, neque solum foribus aedium tuarum sed etiam vultu ac fronte, quae est animi ianua; quae si significat voluntatem abditam esse ac retrusam, parvi refert patere ostium. Homines enim non modo promitti sibi, praesertim quod a candidato petant, sed etiam large atque honorifice promitti volunt. Qua re hoc qui- .dem facile praeceptum est, ut quod facturus sis id significes te studiose ac libenter esse facturum; illud difficilius et magis ad tempus quam ad naturam accommodatum tuam, quod facere non possis, ut id aut iucunde neges aut etiam non neges; quorum alterum est tamen boni viri, alterum boni petitoris. Nam cum id petitur quod honeste aut sine detri- mento nostro promittere non possumus, quo modo si qui roget ut contra amicum aliquem causam recipiamus, belle negandum est, ut ostendas necessitudinem, demonstres quam moleste feras, aliis te id rebus exsarturum esse persuadeas. Audivi hoc dicere quendam de quibusdam oratoribus, ad .quos causam suam detulisset, gratiorem sibi orationem eius fuisse qui negasset quam illius qui recepisset; sic homines fronte et oratione magis quam ipso beneficio reque capiuntur. Verum hoc probabile est, illud alterum subdurum tibi homini Platonico suadere, sed tamen tempori tuo consulam. Quibus enim te propter aliquod officium necessitudinis adfuturum negaris, tamen ii possunt abs te placati aequique discedere; quibus autem idcirco negaris, quod te impeditum esse dixeris aut amicorum hominum negotiis aut gravioribus causis aut ante susceptis, inimici discedunt omnesque hoc animo sunt ut sibi te mentiri malint quam negare. C. Cotta, in ambitione .artifex, dicere solebat se operam suam, quod non contra officium rogaretur, polliceri solere omnibus, impertire iis apud quos optime poni arbitraretur; ideo se nemini negare, quod saepe accideret causa cur is cui pollicitus esset non uteretur, saepe ut ipse magis esset vacuus quam putasset; neque posse eius domum compleri qui tantum modo reci- peret quantum videret se obire posse; casu fieri ut agantur ea quae non putaris, illa quae credideris in manibus esse ut aliqua de causa non agantur; deinde esse extremum ut irascatur is cui mendacium dixeris. Id, si promittas, et incer- .tum est et in diem et in paucioribus; sin autem id neges, et certe abalienes et statim et pluris; plures enim multo sunt qui rogant ut uti liceat opera alterius quam qui utuntur. Qua re satius est ex his aliquos aliquando in foro tibi irasci quam omnis continuo domi, praesertim cum multo magis irascantur iis qui negent quam ei quem videant ea ex causa impeditum ut facere quod promisit cupiat si ullo modo pos- sit. Ac ne videar aberrasse a distributione mea, qui haec in .hac populari parte petitionis disputem, hoc sequor, haec omnia non tam ad amicorum studia quam ad popularem famam pertinere etsi inest aliquid ex illo genere, benigne respondere, studiose inservire negotiis ac periculis amicorum, tamen hoc loco ea dico quibus multitudinem capere possis, ut de nocte domus compleatur, ut multi spe tui praesidi teneantur, ut amiciores abs te discedant quam accesserint, ut quam plurimorum aures optimo sermone compleantur. Sequitur enim ut de rumore dicendum sit, cui maxime ser- .viendum est. Sed quae dicta sunt omni superiore oratione, eadem ad rumorem concelebrandum valent, dicendi laus, studia publicanorum et equestris ordinis, hominum nobilium voluntas, adulescentulorum frequentia, eorum qui abs te de- fensi sunt adsiduitas, ex municipiis multitudo eorum quos tua causa venisse appareat, bene te ut homines nosse, comiter appellare, adsidue ac diligenter petere, benignum ac libera- lem esse loquantur et existiment, domus ut multa nocte compleatur, omnium generum frequentia adsit, satis fiat ora- tione omnibus, re operaque multis, perficiatur id quod fieri potest labore et arte ac diligentia, non ut ad populum ab his hominibus fama perveniat sed ut in his studiis populus ipse versetur. Iam urbanam illam multitudinem et eorum .studia qui contiones tenent adeptus es in Pompeio ornando, Manili causa recipienda, Cornelio defendendo; excitanda nobis sunt quae adhuc habuit nemo quin idem splendidorum hominum voluntates haberet. Efficiendum etiam illud est ut sciant omnes Cn. Pompei summam esse erga te voluntatem et vehementer ad illius rationes te id adsequi quod petis pertinere. Postremo tota petitio cura ut pompae plena sit, .ut inlustris, ut splendida, ut popularis sit, ut habeat summam speciem ac dignitatem, ut etiam, si qua possit ratione, competitoribus tuis exsistat aut sceleris aut libidinis aut lar- gitionis accommodata ad eorum mores infamia. Atque etiam .in hac petitione maxime videndum est ut spes rei publicae bona de te sit et honesta opinio; nec tamen in petendo res publica capessenda est neque in senatu neque in contione. Sed haec tibi sunt retinenda ut senatus te existimet ex eo quod ita vixeris defensorem auctoritatis suae fore, equites R. et viri boni ac locupletes ex vita acta te studiosum oti ac rerum tranquillarum, multitudo ex eo quod dumtaxat oratione in contionibus ac iudicio popularis fuisti te a suis commodis non alienum futurum. Haec mihi veniebant in mentem de duabus illis commen- .tationibus matutinis, quod tibi cottidie ad forum descendenti meditandum esse dixeram Novus sum, consulatum peto. Tertium restat Roma est, civitas ex nationum conventu constituta, in qua multae insidiae, multa fallacia, multa in omni genere vitia versantur, multorum adrogantia, multo- rum contumacia, multorum malevolentia, multorum superbia, multorum odium ac molestia perferenda est. Video esse magni consili atque artis in tot hominum cuiusque modi vitiis tantisque versantem vitare offensionem, vitare fabulam, vitare insidias, esse unum hominem accommodatum ad tantam morum ac sermonum ac voluntatum varietatem. Qua re .etiam atque etiam perge tenere istam viam quam institisti, excelle dicendo; hoc et tenentur Romae homines et adliciun- tur et ab impediendo ac laedendo repelluntur. Et quoniam in hoc vel maxime est vitiosa civitas, quod largitione interposita virtutis ac dignitatis oblivisci solet, in hoc fac ut te bene noris, id est ut intellegas eum esse te qui iudici ac periculi metum maximum competitoribus adferre possis. Fac ut se abs te custodiri atque observari sciant; cum diligentiam tuam, cum auctoritatem vimque dicendi, tum profecto equestris ordinis erga te studium pertimescent. Atque haec ita te nolo illis .proponere ut videare accusationem iam meditari, sed ut hoc terrore facilius hoc ipsum quod agis consequare. Et plane sic contende omnibus nervis ac facultatibus ut adipiscamur quod petimus. Video nulla esse comitia tam inquinata largitione quibus non gratis aliquae centuriae renuntient suos magno opere necessarios. Qua re si advigilamus pro rei dignitate, et .si nostros ad summum studium benevolos excitamus, et si hominibus studiosis nostri gratiosisque suum cuique munus discribimus, et si competitoribus iudicium proponimus, se- questribus metum inicimus, divisores ratione aliqua coerce- mus, perfici potest ut largitio nulla fiat aut nihil valeat. Haec sunt quae putavi non melius scire me quam te sed fa- .cilius his tuis occupationibus conligere unum in locum posse et ad te perscripta mittere. Quae tametsi scripta ita sunt ut non ad omnis qui honores petant sed ad te proprie et ad hanc petitionem tuam valeant, tamen tu, si quid mutandum esse videbitur aut omnino tollendum, aut si quid erit praeter- itum, velim hoc mihi dicas; volo enim hoc commentariolum petitionis haberi omni ratione perfectum. LIBER DE ARBORIBVS QVI VOCATVR SEV MINORIS DE RE RVSTICA OPERIS VOLVMEN SECVNDVM LIBER CONTINET I. De uitiario faciendo. ca..II. Qualia semina et quan- .do legas. III. Quem ad modum se- .mina eligas. IIII. De malleolis. .V. De uineis constituen- .dis. VI. De generibus uinea- .rum et operis pastini uariis. VII. Quem ad modum ui- .tes coli debeant. VIII. De resecanda uetere .uinea et propaganda. VIIII. De propagatione. .X. De insitione. Infructu- .osas uites fecundas fa- cere. XI. Ut uua acinorum .genera conplura ha- beant. Agigarta. XII. Vineam quo modo .putes. XIII. De fossura. .XIIII. De pampinatione. .XV. Ne rubigo uineam .uexet. XVI. Ne formica uitem .ascendat. XVII. Ne uolucra uitem .laedat. XVIII. De arbustis. .XVIIII. De oliueto. .XX. De pomario consti- .tuendo. XXI. De scrobibus faci- .endis. Quo modo semina legas. XXII. Quando ficus se- .renda sit. XXIII. De ceteris pomis. .XXIIII. De seminario faci- .endo. XXV. De insitione. Oli- .uam fico inserere. XXVI. De cytiso. .XXVII. De salice et gene- .sta. XXVIII. De harundine. .XXVIIII. De uiola. .XXX. De rosa. DE RE RVSTICA REI RVSTICAE LIBER PRIMVS LIBER PRIMVS HAEC CONTINET I. Praecepta quae sequantur qui rusticari uelint. .ca..II. Qualiter dispositus fundus maxime probetur. .III. Quae praecipue inspiciendo agro, antequam ematur, .notanda sint. IIII. De salubritate regionum. .V. De aqua. .VI. De positione uillae. .VII. De officiis patris familiae. .VIII. De pecore et pecorum magistris. .VIIII. Qualis corporaturae mancipia cuique operi contri- .buenda sint. HISTORIAE ALEXANDRI MAGNI LIBER III Inter haec Alexander ad conducendum ex ...Peloponneso militem Cleandro cum pecunia misso Lyciae Pamphyliaeque rebus compositis ad urbem Celaenas exercitum admovit. Media .illa tempestate moenia interfluebat Marsyas amnis, fabulosis Graecorum carminibus incli- tus. Fons eius ex summo montis cacumine ex- .currens in subiectam petram magno strepitu aquarum cadit; inde diffusus circumiectos rigat campos, liquidus et suas dumtaxat undas tra- hens. Itaque color eius placido mari similis lo- .cum poetarum mendacio fecit quippe traditum est nymphas amore amnis retentas in illa rupe considere. Ceterum quamdiu intra muros fluit, .nomen suum retinet; at cum extra munimenta se evolvit, maiore vi ac mole agentem undas Lycum appellant. Alexander quidem urbem .destitutam ab suis intrat, arcem vero, in quam confugerant, oppugnare adortus caduceatorem praemisit, qui denuntiaret, ni dederent, ipsos ultima esse passuros. Illi caduceatorem in tur- .rem et situ et opere multum editam perductum, quanta esset altitudo, intueri iubent ac nuntiare Alexandro non eadem ipsum et incolas aestima- tione munimenta metiri se sciret inexpugnabiles esse, ad ultimum pro fide morituros. Ceterum .ut circumsederi arcem et omnia sibi in dies ar- tiora esse viderunt, sexaginta dierum indutias pacti, ut, nisi intra eos auxilium Dareus ipse misisset, dederent urbem, postquam nihil inde praesidii mittebatur, ad praestitutam diem per- misere se regi. Superveniunt deinde legati Atheniensium .petentes, ut capti apud Granicum amnem red- derentur sibi. Ille non hos modo sed etiam cete- ros Graecos restitui suis iussurum respondit fi- nito Persico bello. Ceterum Dareo imminens, .quem nondum Euphraten superasse cognoverat, undique omnes copias contrahit, totis viribus tanti belli discrimen aditurus. Phrygia erat, per quam ducebatur exercitus. .Pluribus vicis quam urbibus frequens tunc ha- bebat nobilem quondam Midae regiam. Gor- .dium nomen est urbi, quam Sangarius amnis praeterfluit, pari intervallo Pontico et Cilicio mari distantem. Inter haec maria angustissi- .mum Asiae spatium esse comperimus, utroque in artas fauces compellente terram. Quae quia continenti adhaeret, sed magna ex parte cingi- tur fluctibus, speciem insulae praebet, ac nisi tenue discrimen obiceret, quae nunc dividit ma- ria committeret. Alexander urbe in dicionem .suam redacta Iovis templum intrat. Vehiculum, quo Gordium, Midae patrem, vectum esse con- stabat, aspexit, cultu haud sane a vilioribus vul- gatisque usu abhorrens. Notabile erat iugum .adstrictum compluribus nodis in semetipsos im- plicatis et celantibus nexus. Incolis deinde ad- .firmantibus editam esse oraculo sortem, Asiae potiturum, qui inexplicabile vinculum solvisset, cupido incessit animo sortis eius explendae. Circa regem erat et Phrygum turba et Mace- .donum, illa expectatione suspensa, haec solli- cita ex temeraria regis fiducia quippe serie vin- culorum ita adstricta, ut, unde nexus inciperet quove se conderet, nec ratione nec visu perspici posset, solvere adgressus iniecerat curam ei, ne in omen verteretur inritum inceptum. Ille ne- .quaquam diu luctatus cum latentibus nodis Nihil inquit interest, quomodo solvan- tur, gladioque ruptis omnibus loris oraculi sortem vel elusit vel implevit. Cum deinde Dareum ubicumque esset occu- .pare statuisset, ut a tergo tuta relinqueret, Am- photerum classi ad oram Hellesponti, copiis autem praefecit Hegelochum, Lesbum et Chium Coumque praesidiis hostium liberaturos. His .talenta ad belli usum quingenta attributa; ad Antipatrum et eos, qui Graecas urbes tuebantur, DC missa; ex foedere naves sociis imperatae, quae Hellesponto praesiderent. Nondum enim .Memnonem vita excessisse cognoverat, in quem omnes intenderat curas, satis gnarus cuncta in expedito fore, si nihil ab eo moveretur. Iamque ad urbem Ancyram ventum erat, .ubi numero copiarum inito Paphlagoniam in- trat. Huic iuncti erant Heneti, unde quidam Venetos trahere originem credunt. Omnis haec .regio paruit regi, datisque obsidibus tributum, quod ne Persis quidem tulissent, pendere ne co- gerentur impetraverunt. Calas huic regioni .praepositus est; ipse adsumptis, qui ex Mace- donia nuper advenerant, Cappadociam petiit. ANNALES LIBER I Var. L. . Musae, quae pedibus magnum pulsatis Olympum . somno leni placidoque reuinctus uisus Homerus adesse poeta O pietas animi desunt riuos camposque remanant terraque corpus Quae dedit ipsa capit neque dispendi facit hilum Oua parire solet genus pennis condecoratum, Non animam. et post inde uenit diuinitus pullis Ipsa anima memini me fiere pauom Latos per populos res atque poemata nostra . . . clara cluebunt Quom ueter occubuit Priamus sub Marte Pelasgo Doctusque Anchisesque Venus quem pulcra dearum Fari donauit, diuinum pectus habere face uero quod tecum precibus pater orat Transnauit cita per teneras caliginis auras Constitit inde loci propter sos dia dearum Est locus Hesperiam quam mortales perhibebant Saturnia terra Quam Prisci, casci populi, tenuere Latini Saturno Quem Caelus genuit Cum suo obsidio magnus Titanus premebat Teque pater Tiberine tuo cum flumine sancto Qui caelum uersat stellis fulgentibus aptum Assaraco natus Capys optimus isque pium ex se Anchisen generat Quos homines quondam Laurentis terra recepit Olli respondit rex Albai Longai Accipe daque fidem foedusque feri bene firmum Quom superum lumen nox intempesta teneret Et cita cum tremulis anus attulit artubus lumen. Talia tum memorat lacrimans, exterrita somno Eurydica prognata, pater quam noster amauit, Vires uitaque corpus meum nunc deserit omne. Nam me uisus homo pulcer per amoena salicta Et ripas raptare locosque nouos. ita sola Postilla, germana soror, errare uidebar Tardaque uestigare et quaerere te neque posse Corde capessere semita nulla pedem stabilibat. Exim compellare pater me uoce uidetur His uerbis o gnata, tibi sunt ante gerendae Aerumnae, post ex fluuio fortuna resistet. Haec ecfatus pater, germana, repente recessit Nec sese dedit in conspectum corde cupitus, Quamquam multa manus ad caeli caerula templa Tendebam lacrumans et blanda uoce uocabam. Vix aegro cum corde meo me somnus reliquit. cenacula maxuma caeli bipatentibus Respondit Iuno Saturnia, sancta dearum Vnus erit quem tu tolles in caerula caeli Templa at Ilia reddita nuptum Haec ecfatus, ibique latrones dicta facessunt Te saneneta precor, Venus, te genetrix patris nostri, Vt me de caelo uisas, cognata, parumper Ilia, dia nepos, quas aerumnas tetulisti cetera quos peperisti Ne cures Postquam constitit isti fluuius, qui est omnibus princeps Qui sub ouilia lupus femina feta repente Indotuetur ibi lupus femina, conspicit omnis. Hinc campum celeri passu permensa parumper Conicit in siluam sese pars ludicre saxa Iactant inter se licitantur Occiduntur. ubi potitur ratus Romulus praedam Curantes magna cum cura tum cupientes Regni dant operam simul auspicio augurioque. In monte Remus auspicio sedet atque secundam Solus auem seruat. at Romulus pulcer in alto Quaerit Auentino, seruat genus altiuolantum. Certabant urbem Romam Remoramne uocarent. Omnibus cura uiris uter esset induperator. Expectant ueluti consul quom mittere signum Volt, omnes auidi spectant ad carceris oras Quam mox emittat pictos e faucibus currus Sic expectabat populus atque ore timebat Rebus utri magni uictoria sit data regni. Interea sol albus recessit in infera noctis. Exin candida se radiis dedit icta foras lux Et simul ex alto longe pulcerrima praepes Laeua uolauit auis. simul aureus exoritur sol Cedunt de caelo ter quattuor corpora sancta Auium, praepetibus sese pulcrisque locis dant. Conspicit inde sibi data Romulus esse propritim Auspicio regni stabilita scamna solumque. Iuppiter ut muro fretus magis quamde manu sim Ast hic quem nunc tu tam toruiter increpuisti Nec pol homo quisquam faciet impune animatus Hoc nec tu nam mi calido dabis sanguine poenas Nam ui depugnare sues stolidi soliti sunt Astu non ui sum summam seruare decet rem Virgines nam sibi quisque domi Romanus habet sas Te Mauors, te Nerienem Mauortis et Heriem Teque Quirine pater ueneror Horamque Quirini Aeternum seritote diem concorditer ambo Quod mihi reique fidei regno uobisque, Quirites, Se fortunatim feliciter ac bene uortat O Tite, tute, Tati, tibi tanta, tyranne, tulisti Pectora . . . tenet desiderium; simul inter Sese sic memorant O Romule, Romule die, Qualem te patriae custodem di genuerunt! O pater, o genitor, o sanguen dis oriundum! Tu produxisti nos intra luminis oras Romulus in caelo cum dis genitalibus aeuom Degit de ruit c mu PALLIATAE CAVPVNCVLA Non. M huic est ánimus propitiábilis. PANCRATIASTES Non. M Quis ést qui nostris fóribus tam protéruiter? Cúm desubito me órat mulier lácrimansque ad genua áccidit. Quo núnc me ducis?Úbi molarum strépitum audibis máximum. PRAETEXTAE AMBRACIA Non. M Ésse per gentés cluebat ómnium misérrimus. Béne mones, tute ípse cunctas caúte o uide fortém uirum! Iám agros audacés depopulant sérui dominorúm domi. . . et aequora salsa ueges ingentibus uentis. SABINAE Iul. Victor R.L.M. Halm Cum spólia generis détraxeritis, quám, patres, Inscríptionem dábitis? SATURAE SATURARUM LIB. I Non. M Malo hercle magno suo convivat sine modo Dúm quidquid des celere SATURARUM LIB. II Serv. Dan. A. . contemplor Inde loci liquidas pilatasque aetheris oras Restitant occurrunt obstant obstringillant obagitant SATURARUM LIB. III Non. M Enni poeta salve, qui mortalibus Versus propinas flammeos medullitus. Nam ís non bene vult tibi, qui falso criminat Apúd te testes sunt Lati campi quos gerit Africa terra politos SATURARUM LIB. IV Macr. Sat. .. neque ille triste quaeritat sinapi Neque caepe maestum SATURARUM LIB. VI Don. Ter. Ph. Quippe sine cura laetus lautus cum advenis Infertis malis, expedito bracchio, Alacer celsus, lupino expectans impetu, Mox cum alterius abligurias bona, Quid censes domino esse animi? pro divum fidem, Ille tristis est dum cibum servat, tu ridens voras. SATURARUM LIB. INC. Gel. N.A. .. Hoc erit tibi argumentum semper in promptum situm Ne quid exspectes amicos quod tute agere possies. Nam qui lepide postulat alterum frustrari Quem frustratur frustra eum dicit frustra esse. Nam qui sese frustrari quem frustra sentit, Qui frustratur is frustra est, si non ille est frustra. Meum non est, ac si me canis memorderit Numquam poetor nisi si podager Subulo quondam marinas propter astabat plagas. Propter stagna ubi lanigerum genus piscibus pascit decem coclites quas montibus summis Ripaeis fodere Simia quam similis turpissuma bestia nobis Festus M Quaerunt in scirpo soliti quod dicere nodum Quintus Ennius, tragoediae TRAGOEDIAE ACHILLES Cic. Ver. .. ita magni fluctus eiciebantur. prolato aere astitit, per ego deum sublimas subices umidas unde oritur imber sonitu saeuo et spiritu. nam consilius obuarant quibus tam concedit hic ordo. quo nunc incerta re atque inorata gradum regredere conare? serua ciues, defende hostes cum potes defendere. inta mortales inter sese pugnant proeliant. summam tu tibi pro mala uita famam extolles et pro bona paratam gloriam. male uolentes enim famam tollunt, bene uolentes gloriam. AIAX Var. L. . lumen iubarne in caelo cerno? a iax misso sanguine tepido tullii efflantes uolant. qui rem cum Achiuis gesserunt statim. ALCMEO Cic. de Orat. . multis sum modis circumuentus, morbo exilio atque inopia. tum pauor sapientiam omnem exanimato expectorat. alter terribilem minatur uitae cruciatum et necem; quae nemo est tam firmo ingenio et tanta confidentia quin refugiat timido sanguen atque exalbescat metu. sed mihi neutiquam cor consentit cum oculorum aspectu. unde haec flamma oritur? incede incede adsunt; me expetunt. fer mi auxilium, pestem abige a me, flammiferam hanc uim quae me excruciat. caeruleae incinctae igni incedunt, circumstant cum ardentibus taedis. intendit crinitus Apollo arcum auratum luna innixus; Diana facem iacit a laeua. factum est iam diu. ALEXANDER Cic. Div. . sed quid oculis rapere uisa est derepente ardentibus? ubi illa paulo ante sapiens uirginali modestia? mater, optumatum multo mulier melior mulierum, missa sum superstitiosis hariolationibus; neque me Apollo fatis fandis dementem inuitam ciet. uirgines uereor aequalis, patris mei meum factum pudet, optumi uiri. mea mater, tui me miseret, mei piget. optumam progeniem Priamo peperisti extra me. hoc dolet men obesse, illos prodesse, me obstare, illos obsequi. adest adest fax obuoluta sanguine atque incendio. multos annos latuit. ciues ferte opem et restinguite. iamque mari magno classis cita texitur. exitium examen rapit. adueniet. fera ueliuolantibus nauibus compleuit manus litora. eheu uidete iudicauit inclitum iudicium inter deas tris aliquis, quo iudicio Lacedaemonia mulier Furiarum una adueniet. mater grauida parere se ardentem facem uisa est in somnis Hecuba. quo facto pater rex ipse Priamus somnio mentis metu perculsus curis sumptus suspirantibus exsacrificabat hostiis balantibus. tum coniecturam postulat pacem petens, ut se edoceret obsecrans Apollinem quo sese uertant tantae sortes somnium. ibi ex oraclo uoce diuina edidit Apollo puerum primus Priamo qui foret postilla natus temperaret tollere; eum esse exitium Troiae, pestem Pergamo. iam dudum ab ludis animus atque aures auent auide exspectantes nuntium. quapropter Parim pastores nunc Alexandrum uocant. amidio purus putus hominem appellat. quid lasciui stolide? non intellegit. uolans de caelo cum corona et taeniis. multi alii aduentant, paupertas quorum obscurat nomina. o lux Troiae, germane Hector, quid ita cum tuo lacerato corpore miser? aut qui te sic respectantibus tractauere nobis? nam maximo saltu superauit grauidus armatis equus qui suo partu ardua perdat Pergama. ANDROMACHA Cic. Sest. qui rem publicam certo animo adiuuerit statuerit, steterit cum Achiuis re dubia haut dubitarit uitam offerre nec capiti pepercerit. uidi, uidere quod me passa aegerrume, Hectorem curru quadriiugo raptarier. ex opibus summis opis egens Hector tuae. quid petam praesidi aut exequar? quoue nunc auxilio exili aut fugae freta sim? arce et urbe orba sum. quo accedam? quo applicem? cui nec arae patriae domi stant, fractae et disiectae iacent, fana flamma deflagrata, tosti alii stant parietes, deformati atque abiete crispa. o pater, o patria, o Priami domus, saeptum altisono cardine templum. uidi ego te adstante ope barbarica, tectis caelatis laqueatis, auro ebore instructam regifice. haec omnia uidi inflammari, Priamo ui uitam euitari, Iouis aram sanguine turpari. philosophandum est paucis; nam omnino haud placet. quae caua caeli signitenentibus conficis bigis. Acherusia templa alta Orci saluete infera. Andromachae nomen qui indidit recte indidit. Hectoris natum de Troiano muro iactari. di quid fit seditio tabesne an numerus augificat suos. quantis cum aerumnis illum exanclaui diem. annos multos longinque a domo bellum gerentes summum summa industria. nam ubi introducta est puerumque ut lauerent locant in clipeo. nam neque irati neque blandi quicquam sincere sonunt. sed quasi aut ferrum aut lapis durat rarenter gemitum conatur trabem rapit ex alto naues ueliuolas. ANDROMEDA Festus M liberum quaesendum causa familiae matrem tuae. scrupeo inuestita saxo atque ostreis quam excrabrent. circum sese uruat ad pedes a terra quadringentos caput. corpus contemplatur unde corporaret uulnere. rursus prorsus reciprocat fluctus feram. alia fluctus differt dissupat uisceratim membra; maria salsa spumant sanguine. filiis propter te obiecta sum innocens Nerei. ATHAMAS Char. GL .K his erat in ore Bromius, his Bacchus pater, illis Lyaeus uitis inuentor sacrae. tum pariter euhan euhium ignotus iuuenum coetus alterna uice inibat alacris Bacchico insultans modo. CRESPHONTES Rhet. Her. . iniuria abs te adficior indigna pater. nam si inprobum esse Cresphontem existimas, cur me huic locabas nuptiis? sin est probus, cur talem inuitam inuitum cogis linquere? nulla te indigna nata adficio iniuria. si probus est, collocaui. sin est inprobus, diuortio te liberabo incommodis. ducit me uxorem liberorum sibi quaesendum gratia. audi atque auditis hostimentum adiungito. ego meae cum uitae parcam, letum inimico deprecer. opie eam secum aduocant, eunt ad fontem, nitidant corpora. an inter se sortiunt urbem atque agros. neque terram inicere neque cruenta conuestire corpora mihi licuit neque miserae lauere lacrimae salsum sanguinem. ERECTHEVS Festus M lapideo sunt corde multi quos non miseret neminis. qui nunc aerumna mea libertatem paro, quibus seruitutem mea miseria deprecor. arma arrigunt horrescunt tela. EVMENIDES Non. M nisi patrem materno sanguine exanclando ulciscerem. dico uicisse Orestem. uos ab hoc facessite. tacere opino esse optumum et pro uiribus sapere, atque fabulari tute noueris. id ego aecum ac iustum fecisse expedibo atque eloquar. HECTORIS LYTRA Festus M quae mea comminus machaera atque hasta hospius manu. at ego omnipotens ted exposco ut hoc consilium Achiuis auxilio fuat. inferum uastos specus. Hector ei summa armatos educit foras castrisque castra ultro iam ferre occupat. melius est uirtute ius nam saepe uirtutem mali nanciscuntur; ius atque aecum se a malis spernit procul. ducet quadrupedum iugo inuitam doma infrena et iunge ualida quorum tenacia infrenari minis. constitit credo Scamander, arbores uento uacant. qui cupiant dare arma Achilli ut ipse cunctent. ser uos et uostrum imperium et fidem Myrmidonum, uigiles, conmiserescite. quid hoc hic clamoris, quid tumulti est? nomen qui usurpat meum? quid in castris strepiti est? aes sonit, franguntur hastae, terra sudat sanguine. saeuiter fortuna ferro cernunt de uictoria. ecce autem caligo oborta est, omnem prospectum abstulit. derepente contulit sese in pedes. sublime iter ut quadrupedantes flammam halitantes. nos quiescere aequum est; nomus ambo Vlixem. HECVBA Var. L. . o magna templa caelitum commixta stellis splendidis. haec tu etsi peruerse dices, facile Achiuos flexeris nam cum opulenti locuntur pariter atque ignobiles, eadem dicta eademque oratio aequa non aeque ualet. uide hinc meae inquam lacrumae guttatim cadunt. Iuppiter tibi summe tandem male re gesta gratulor. set numquam scripstis quis parentem aut hospitem necasset quos quis cruciatu perbiteret. undantem salum. heu me miseram. interii. pergunt lauere sanguen sanguine. quae tibi in concubio uerecunde et modice morem gerit. miserete manus date ferrum qui me anima priuem. senex sum utinam mortem obpetam priusquam euenat quod in pauperie mea senex grauiter gemam. IPHIGENIA Cic. Rep. . astrologorum signa in caelo quid sit obseruationis? cum Capra aut Nepa aut exoritur nomen aliquod beluarum, quod est ante pedes nemo spectat, caeli scrutantur plagas. quid noctis uidetur? in altisono caeli clipeo temo superat plaustri stellas sublimum agens etiam atque etiam noctis iter. Acherontem obibo ubi Mortis thesauri obiacent. procede gradum proferre pedum, nitere, cessas o fide? otio qui nescit uti plus negoti habet quam cum est negotium in negotio. nam cui quod agat institutum est in illis negotium, id agit, id studet, ibi mentem atque animum delectat suum; otioso initio animus nescit quid uelit. hoc idem est em neque domi nunc nos nec militiae sumus. imus huc, hinc illuc; cum illuc uentum est, ire illinc lubet. incerte errat animus, praeter propter uitam uiuitur. Menelaus me obiurgat; id meis rebus regimen restitat. ego proiector quod tu peccas. tu delinquas ego arguor. pro malefactis Helena redeat, uirgo pereat innocens? tua reconcilietur uxor, mea necetur filia? quae nunc abs te uiduae et uastae uirgines sunt. MEDEA EXVL; MEDEA Rhet. Her. . utinam ne in nemore Pelio securibus caesa accidisset abiegna ad terram trabes, neue inde nauis inchoandi exordium cepisset, quae nunc nominatur nomine Argo, quia Argiui in ea delecti uiri uecti petebant pellem inauratam arietis Colchis, imperio regis Peliae, per dolum. nam numquam era errans mea domo efferret pedem Medea animo aegro amore saeuo saucia. quo nunc me uortam? quod iter incipiam ingredi? domum paternamne? anne ad Peliae filias? multi suam rem bene gessere et publicam patria procul; multi qui domi aetatem agerent propterea sunt improbati. qui ipse sibi sapiens prodesse non quit nequiquam sapit. cupido cepit miseram nunc me proloqui caelo atque terrae Medeai miserias. tu me amoris magis quam honoris seruauisti gratia. nequaquam istuc istac ibit; magna inest certatio. nam ut ego illi supplicarem tanta blandiloquentia ni ob rem qui uolt quod uolt ita dat semper se res ut operam dabit. ille trauersa mente mi hodie tradidit repagula quibus ego iram omnem recludam atque illi perniciem dabo mihi maerores, illi luctum, exitium illi, exilium mihi. nam ter sub armis malim uitam cernere quam semel modo parere. Iuppiter tuque adeo summe Sol qui res omnis inspicis quique tuo lumine mare terram caelum contines inspice hoc facinus prius quam fit. prohibessis scelus. antiqua erilis fida custos corporis, quid sic te extra aedis exanimatam eliminat? asta atque Athenas anticum opulentum oppidum contempla et templum Cereris ad laeuam aspice. saluete optima corpora. cette manus uestras measque accipite. sol qui candentem in caelo sublimat facem. utinam ne umquam mede cordis cupido corde pedem extulisses fructus uerborum aures aucupant. MELANIPPA Non. M regnumque nostrum ut sospitent superstitentque. mi ausculta nate pueros cremari iube. certo hic est nulla quin monstrum siet. hoc ego tibi dico et coniectura auguro. lumine sic tremulo terra et caua caerula candent. cum saxum sciciderit NEMEA Non. M teneor consaepta, undique uenor. pecudi dare uiuam marito. PHOENIX Gel. N.A. .. sed uirum uera uirtute uiuere animatum adiecit fortiterque innoxium uocare aduersum aduersarios. ea libertas est qui pectus purum et firmum gestitat; aliae res obnoxiosae nocte in obscura latent. quam tibi ex ore orationem duriter dictis dedit. stultus est qui cupida cupiens cupienter cupit. tum tu isti credere atque exerce linguam ut argutarier possis. plus miser sim si scelestum faxim quod dicam fore. saeuiter suspicionem ferre falsam futtilum est. ut quod factum est futtile amici uos feratis fortiter. ibi tum derepente ex alto in altum despexit mare. TELAMO Cic. N.D. . nam si curent, bene bonis sit, male malis; quod nunc abest. aut inertes aut insani aut quibus egestas imperat, qui sibi semitam non sapiunt alteri monstrant uiam; quibus diuitias pollicentur, ab iis drachumam ipsi petunt. de his diuitiis sibi deducant drachumam, reddant cetera. ego deum genus esse semper dixi et dicam caelitum, sed eos non curare opinor quid agat humanum genus. scibas natum ingenuum Aiacem cui tu obsidionem paras. nam ita mihi Telamonis patris atque Aeaci et proaui Iouis gratia ea est atque hoc lumen candidum claret mihi. deum me sentit facere pietas, ciuium porcet pudor. strata terrae lauere lacrimis uestem squalam et sordidam. eandem me in suspicionem sceleris partiuit pater. more antiquo audibo atque auris tibi contra utendas dabo. abnuebunt TELEPHVS Festus M palam muttire plebeio piaculum est. cedo et caueo cum uestitus squalida saeptus stola. regnum reliqui saeptus mendici stola. uerum quorum liberi leto dati sunt in bello non lubenter haec enodari audiunt. te ipsum hoc oportet profiteri et proloqui aduorsum illam mihi qui illum di deaeque magno mactassint malo. sed ciuitatem uideo Argiuum incendere. deumque de consilio hoc itiner credo conatum modo. THYESTES Cic. de Orat. . quidnam est obsecro quod te adiri abnutas? Tantalo prognatus Pelope natus qui quondam a socru Oenomao rege Hippodameam raptis nanctus nuptiis. nolite hospites ad me adire. ilico istic. ne contagio mea bonis umbraue obsit. tanta uis sceleris in corpore haeret. ipse summis saxis fixus asperis, euisceratus, latere pendens, saxa spargens tabo sanie et sanguine atro. neque sepulcrum quo recipiat habeat, portum corporis, ubi remissa humana uita corpus requiescat malis. quemnam te esse dicam qui tarda in senectute aspice hoc sublime candens quem uocant omnes Iouem. eheu mea fortuna ut omnia in me conglomeras mala. set me Apollo ipse delectat ductat Delphicus. sin flaccebunt condiciones repudiato et reddito. sed sonitus auris meas pedum pulsu increpat. impetrem facile ab animo ut cernat uitalem babium quam mihi maxime hic hodie contigerit malum. ibi quid agat secum cogitat parat putat. INCERTA Rhet. Her. . eho tu di quibus est potestas motus superum atque inferum pacem inter sese conciliant, conferunt concordiam. quicquam quisquam quemquam quemque quisque conueniat neget. quis ibi non est uulneratus ferro Phrygio? homo qui erranti comiter monstrat uiam quasi lumen de suo lumine accendat facit. nihilo minus ipsi lucet cum illi accenderit. quos ego mea ope ex incertis certos compotesque consili dimitto ut ne res temere tractent turbidas. caeli ingentes fornices. nulla sancta societas nec fides regni est, neque tuum umquam in gremium extollas liberorum ex te genus. o Patricoles ad uos adueniens auxilium et uestras manus peto priusquam oppeto malam pestem mandatam hostili manu neque sanguis ullo potis est pacto profluens consistere si qui sapientia magis uestra mors deuitari potest; namque Aesculapi liberorum saucii opplent porticus. non potest accedi. qui alteri exitium parat, eum scire oportet sibi paratam pestem ut participet parem. eloquere eloquere res Argiuum proelio ut se sustinet. non potest ecfari tantum dictis quantum factis suppetit laboris. ubi fortuna Hectoris nostram acrem aciem inclinatam ui patefecerunt Bruges, nimium boni est cui nihil est mali. animus aeger semper errat; neque pati neque perpeti potest, cupere numquam desinit. pol mihi fortuna magis nunc defit quam genus. namque regnum suppetebat mi, ut scias quanto e loco, quantis opibus, quibus de rebus lapsa fortuna accidat. flagiti principium est nudare inter ciuis corpora. cui quod in me est exsecrabor hoc quod lucet quicquid est. qui sui quaestus causa fictas suscitant sententias, fauent faucibus russis cantu plausuque premunt alas. aliquot somnia uera sed omnia non necesse est. Salmacida spolia sine sudore et sanguine. quem metuunt oderunt; quem quisque odit periisse expetit. benefacta male locata malefacta arbitror. o Fides alma apta pinnis et ius iurandum Iouis. amicus certus in re incerta cernitur. o terra Thraeca ubi Liberi fanum inclutum Maro locaui. cubitis pinsibant humum. terris gentis omnis peperit et resumit denuo. istic est is Iuppiter quem dico, quem Graeci uocant aerem, qui uentus est et nubes, imber postea, atque ex imbre frigus, uentus post fit, aer denuo. haec propter Iuppiter sunt ista quae dico tibi. qua mortalis atque urbes beluasque omnis iuuat. tueor te senex? pro Iuppiter! extemplo acceptum me necato et filium. ut tibi Titanis Triuia dederit stirpem liberum. Areopagitae quid dedere quam pudam quaeque in corpore caua caeruleo caeli cortina receptat. quin inde inuitis sumpserint perduellibus. Thelis illi mater. si uoles aduortere animum comiter monstrabitur hehae! ipse clipeus cecidit. heu mea puella spe quidem id succenset tibi. uocibus concide facimus et obrutus. mulierem quid potius dicam aut uerius quam mulierem? uiuam an moriar nulla in me est metus. illic est nugator nihili non nauci homo. Hector qui haud cessat obsidionem obducere. parentem et pa sospitem. topper quam nemo melius scit. ca aspera saxa tesca tuor ille meae tam potis pacis potiri. is habet coronam uitulans uictoria. omnes dant consilium uanum atque ad uoluptatem omnia. peruince pertinaci peruicacia. angue uillosi canis. labat, labuntur saxa, caementae cadunt. et quis illaec est quae lugubri succincta est stola? crassa puluis oritur, omnem peruolat caeli fretum. plebes in hoc regi antestat loco licet lacrimare plebi, regi honeste non licet. ad eum aditauere. an aliquid quod dono illi morare sed accipite eos reduci quam relinqui, deuehi quam deseri malui. ager oppletus imbrium fremitu. festiuum festinant diem. induta fuit saeua stola. ut uos nostri liberi defendant, pro uostra uita morti occumbant obuiam. ferro foedati iacent. inprimitque genae genam. deos aeui integros uersat mucronem. Quintus Ennius, varia VARIA SCIPIO Trebell. Pollio Claud. . Quantam statuam faciet populus Romanus, Quantam columnam quae res tuas gestas loquatur. Scipio invicte Vel tu dictator vel equorum equitumque magister Esto vel consul Desine Roma tuos hostis Nam tibi munimenta mei peperere labores Testes sunt Campi Magni mundus caeli vastus constitit silentio Et Neptunus saevus undis asperis pausam dedit, Sol equis iter repressit ungulis volantibus, Constitere amnes perennes, arbores vento vacant. Quaque propter Hannibalis copias considerat Sparsis hastis longis campus splendet et horret EPIGRAMMATA Cic. Tusc. . Aspicite o cives senis Enni imaginis formam. Hic vestrum panxit maxima facta patrum. Nemo me lacrimis decoret nec funera fletu Faxit. cur? volito vivos per ora virum. Hic est ille situs, cui nemo civis neque hostis Quibit pro factis reddere opis pretium. A sole exoriente supra Maeotis paludes Nemo est qui factis aequiperare queat. Si fas endo plagas caelestum ascendere cuiquam est, Mi soli caeli maxima porta patet. SOTA Var. L. . Ibant malaci viere Veneriam corollam. Paul. Fest. p. M Cyprio bovi merendam Alius in mari vult magno tenere tonsam alii rhetorica tongent Ille ictus retro reccidit in natem supinus. PROTREPTICUS PRAECEPTA Char. GL .K pannibus Ubi videt avenam lolium crescere inter triticum, Selegit secernit aufert; sedulo ubi operam addidit, Quoniam tanto studio seruit HEDYPHAGETICA Apul. Apol. Omnibus ut Clipea praestat mustela marina. Mures sunt Aeni asperaque ostrea plurima Abydi. Mitylenae est pecten caradrumque apud Ambraciae finis. Brundisii sargus bonus est, hunc magnus si erit sume. Apriculum piscem scito primum esse Tarenti. Surrenti elopem fac emas, glaucumque aput Cumas. Quid scarum praeterii cerebrum Iovis paene supremi Nestoris ad patriam hic capitur magnusque bonusque Melanurum turdum merulamque umbramque marinam. Polypus Corcyrae, calvaria pinguia acarnae, Purpura, muriculi, mures, dulces quoque echini. EPICHARMUS Cic. Luc. Nam videbar somniare med ego esse mortuum Frigori miscet calorem atque humori aritudinem Aqua terra anima et sol Terris gentis omnis peperit et resumit denuo dat cibaria quod gerit fruges, Ceres terra corpus est, at mentis ignis est. Istic est de sole sumptus ignis isque totus mentis est Istic est is Iupiter quem dico, quem Graeci vocant Aerem, qui ventus est et nubes, imber postea, Atque ex imbre frigus, ventus post fit, aer denuo. Haec propter Iupiter sunt ista quae dico tibi, Qua mortalis atque urbes beluasque omnis iuvat. Proserpina EUHEMERUS sive SACRA HISTORIA Lactant. Div. Inst. .. Initio primus in terris imperium summum Caelus habuit is id regnum una cum fratribus suis sibi instituit atque paravit. Caelo avo, quem dicit Euhemerus in Oceania mortuum et in oppido Aulacia sepultum. Exim Saturnus uxorem duxit Opem. Titan qui maior natu erat postulat ut ipse regnaret. ibi Vesta mater eorum et sorores Ceres atque Ops suadent Saturno, uti de regno ne concedat fratri. ibi Titan, qui facie deterior esset quam Saturnus, idcirco et quod videbat matrem atque sorores suas operam dare uti Saturnus regnaret, concessit ei ut is regnaret. itaque pactus est cum Sa- turno, uti si quid liberum virile secus ei natum esset, ne quid educaret. id eius rei causa fecit, uti ad suos gnatos regnum redi- ret. tum Saturno filius qui primus natus est, eum necaverunt. deinde posterius nati sunt gemini, Iuppiter atque Iuno. tum Iuno- nem Saturno in conspectum dedere atque Iovem clam abscondunt dantque eum Vestae educandum celantes Saturnum. item Neptu- num clam Saturno Ops parit eumque clanculum abscondit. ad eundem modum tertio partu Ops parit geminos, Plutonem et Glaucam. Pluto Latine est Dis pater, alii Orcum vocant. ibi filiam Glaucam Saturno ostendunt, at filium Plutonem celant atque ab- scondunt. deinde Glauca parva emoritur. haec ut scripta sunt Iovis fratrumque eius stirps atque cognatio in hunc modum no- bis ex sacra scriptione traditum est. Deinde Titan postquam rescivit Saturno filios procreatos atque educatos esse clam se, seducit secum filios suos qui Titani vocantur, fratremque suum Saturnum atque Opem conprehendit eosque muro circumegit et custodiam his apponit. Iovem adultum, cum audisset patrem atque matrem custo- diis circumsaeptos atque in vincula coniectos, venisse cum magna Cretensium multitudine Titanumque ac filios eius pugna vicisse, parentes vinculis exemisse, patri regnum reddidisse atque ita in Cretam remeasse. post haec deinde Saturno sortem datam, ut caveret ne filius eum regno expelleret; illum elevandae sortis atque effugiendi periculi gratia insidiatum Iovi, ut eum necaret; Iovem cognitis insidiis regnum sibi denuo vindicasse ac fugasse Saturnum, qui cum iactatus esset per omnes terras persequenti- bus armatis, quos ad eum conprehendendum vel necandum Iup- piter miserat, vix in Italia locum in quo lateret invenit. Consedisse illi aquilam in capite atque ei regnum portendisse. Deinde Pan eum deducit in montem, qui vocatur Caeli stela. postquam eo ascendit, contemplatus est late terras, ibique in eo monte aram creat Caelo, primusque in ea ara Iuppiter sacrifica- vit. in eo loco suspexit in caelum quod nunc nos nominamus, idque quod supra mundum erat, quod aether vocabatur, de sui avi nomine caelo nomen indidit, idque Iuppiter quod aether vo- catur placans primus caelum nominavit, eamque hostiam quam ibi sacrificavit totam adolevit. Ubi Iuppiter Neptuno imperium dat maris, ut insulis omni- bus et quae secundum mare loca essent omnibus regnaret. Ea tempestate Iuppiter in monte Olympo maximam partem vitae colebat et eo ad eum in ius veniebant, si quae res in con- troversia erant. item si quis quid novi invenerat, quod ad vitam humanam utile esset, eo veniebant atque Iovi ostendebant. Saturnum et Opem ceterosque tunc homines humanam car- nem solitos esitare verum primum Iovem leges hominibus mo- resque condentem edicto prohibuisse, ne liceret eo cibo vesci. Nam cum terras circumiret, ut in quamque regionem vene- rat, reges principesve populorum hospitio sibi et amicitia copu- labat et cum a quoque digrederetur iubebat sibi fanum creari hospitis sui nomine, quasi ut posset amicitiae ac foederis memo- ria conservari. sic constituta sunt templa Iovi Ataburio, Iovi Labryandio Ataburus enim et Labryandus hospites eius atque adiutores in bello fuerunt; item Iovi Laprio, Iovi Molioni, Iovi Casio et quae sunt in eundem modum. quod ille astutissime ex- cogitavit, ut et sibi honorem divinum et hospitibus suis perpe- tuum nomen adquireret cum religione coniunctum. gaudebant ergo illi et huic imperio eius libenter obsequebantur et nominis sui gratia ritus annuos et festa celebrabant. simile quiddam in Sicilia fecit Aeneas, cum conditae urbi Acestae hospitis nomen inposuit, ut eam postmodum laetus ac libens Acestes diligeret augeret ornaret. hoc modo religionem cultus sui per orbem ter- rae Iuppiter seminavit et exemplum ceteris ad imitandum dedit Deinde Iuppiter postquam quinquies terras circuivit omni- busque amicis atque cognatis suis imperia divisit reliquitque ho- minibus leges mores frumentaque paravit multaque alia bona fecit, inmortali gloria memoriaque adfectus sempiterna monumen- ta suis reliquit. aetate pessum acta in Creta vitam commutavit et ad deos abiit eumque Curetes filii sui curaverunt decoraverunt- que eum; et sepulchrum eius est in Creta in oppido Gnosso et dicitur Vesta hanc urbem creavisse; inque sepulchro eius est in- scriptum antiquis litteris Graecis ΖΑΝ ΚΡΟΝΟΥ id est Latine Iuppiter Saturni. Venus prima artem meretriciam instituit auctorque muli- eribus in Cypro fuit, uti vulgo corpore quaestum facerent quod idcirco imperavit, ne sola praeter alias mulieres inpudica et vi- rorum adpetens videretur. gluma INCERTA Cic. Orat. in templis isdem inter ponendum versat mucronem quis te persuasit ob Troiam duxit indignas turres tibicina maximo labore mugit adsectari se omnes cupiunt nec dico nec facio mu Var. L. . neque ut aiunt μῦ facere audent hae nives buxus araneae buxus vincta, taxus tonsa atque genua comprimit arta gena avium vulgus caeli palatum vita vitalis ira initium insaniae sancti poetae versus longi orator audax esse debet bona repostus . . . porgite floros insomniam solui torrus . . . torri vidĕn festra contră Vesperus annus naturalis habet dies ccclxvi consiptum corpulentis crebrisuro insexit remorbescat tapetae dico qui hunc dicare stipite cicures philologam Melo . . . Telamo edolare conciere daedala Minerva . . . Minerva era, domina o praestans animi fidus erumna bombum pedum hoc locum regredi gressum Q. Ennius fecit Sextus Pompeius Festus, De Verborum Significatione . Manare . . . .Manalem fontem . . . Manalem lapidem . . . . . . Manubiae Iovis tres creduntur esse, quarum unae sint minimae, quae moneant placataeque sint. Alterae quae maiores sint, ac veniant cum fra- gore, discutiantque aut divellant, quae a Iove sint, et consilio deorum mitti existimentur. Tertiae his ampliores, quae cum igne veniant; et quam- quam nullum sine igne fulgur sit, hae pro- priam differentiam habeant quod aut adurant, aut fuligine deforment, aut accendant; quae statum mutent deorum consilio superiorum. Manias Aelius Stilo dicit ficta quaedam ex fa- rina in hominum figuras, quia turpes fiant, quas alii maniolas appellent. Manias autem, quas nutrices minitentur parvulis pueris, esse larvas, id est manes deos deasque, quod aut ab inferis ad superos emanant, aut Mania est eorum avia materve. Sunt enim utrius- que opinionis auctores. Manceps . . . Manduci . . . Mancina tifata . . . .Mamercus praenomen Oscum est ab eo, quod hi Martem Mamertem appellant. Mamuri Veturi . . . Mamers . . . Martialis . . . Mamiliorum familia progenita sit a Mamilia Telegoni filia, quam Tusculi procreavit, quando id oppidum ipse condidisset. Mamilia turris . . . Mamphur . . . .Mansuetum . . . Mantare saepe manere. Caecilius in Epistola Iamne adeo? manta. iam hoc vide. caecus animum adventus angit. Manticularum usus pauperibus in nummis recondendis etiam nostro saeculo fuit. Unde manticulari dicebantur, qui furandi gratia manticulas attemtabant. Inde poetae pro dolose quid agendo usi sunt eo verbo. Pacuvius Ad manticulandum astu adgreditur; scit enim quid pro- meruerit. . . . modici manticulat . . . ita me facti oppressi iugo. Item Deinde adgrediar astu regem; manticulandum est hic mihi. et Machi- nam ordiris novam manticula tactu an sanctiora dicis iuraiuranda? . . . . . . Plautus hoc significare videtur, quibus quotidie parvae noxae extergeantur. Fre- quens enim antiquis ad manus tergendas usus fuit mantelorum. Mantisa . . . Malleoli . . . .Mollestras . . . Malta . . . Maeson persona comica appellatur, aut coci, aut nautae, aut eius generis. Dici ab inventore eius Maesone comoedo, ut ait Aristophanes Gramma- ticus. Maeniana appellata sunt a Maenio censore, qui primus in foro ultra columnas tigna proiecit, quo ampliarentur superiora spectacula. Maior Graecia dicta est Italia, quod eam Siculi quondam obtinuerunt vel quod multae magnaeque civitates in ea fuerunt ex Graecia profectae. Maius mensis in compluribus civitatibus Latinis ante Urbem conditam fuisse videtur. Qua ex causa, utrum a ma- ioribus, ut Iunius a iunioribus, dictus sit; an a Maia, quod Mercurio filio eius res divinae idibus fiant sollemnes; an quod ipsi deae in multis Latinis civitatibus sacrifi- cia fiebant . . . Maesius . . . .Maiestas . . . Maior magistratus . . . Mas . . . Matertera . . . Maior patruus . . . Maior avunculus . . . Maior amita . . . Maior socer . . . Maior socrus . . . Maeandrum . . . Maecia tribus . . . Masucium . . . .Mox . . . Morbosum . . . Mortuus . . . Moracias . . . Monimentum . . . Monstrum, ut Aelius Stilo interpretatur, a mo- nendo dictum est, velut monestrum. Item Sinnius Capito, quod monstret futurum, et moneat volun- tatem deorum; quod etiam prodigium, velut praedictum et quasi praedicium, quod praedi- cat eadem, et portentum, quod portendat et signi- ficet. Inde dici apparet id quartum, quod mihi visum est adiciendum, praesertim cum ex eadem significatione pendeat, et in promptu sit omni- bus, id est ostentum; quod item ab ostendendo dictum est apud auctores. Monitores . . . qui monent histriones in scaena sed etiam ubi adiciuntur commentarii. Monile dictum est ornatus mulieris, qualem ha- buisse Eriphylam fabulae ferunt. Ex eo etiam equis praependens a collo ornamentum monile. Momar . . . .Momen . . . Modo . . . Molucrum non solum quo molae verruntur dicitur, id quod Graeci μυλήκορον appellant, sed etiam tumor ventris, qui etiam virginibus incidere solet cuius meminit Afranius in Virgine Ferme vir- ginitam crescit uterus tamquam gravidae mulieri. Molu- crum vocatur, transit sine doloribus. Cloatius, etiam in libris sacrorum Molucrum esse aiunt. ligneum quoddam quadratum, ubi immolatur. Idem Aelius in explanatione carminum Saliarium eodem nomine appellari ait, quod sub mola suppo- natur. Aurelius Opillus appellat ubi molatur. Mola etiam vocatur far tostum et sale sparsum, quod eo molito hostiae aspergantur. Molas avias inepte quidam dictas putant . . . Moles . . . Munus . . . Mummiana . . . Mundus . . . . Mundus etiam mulieris ornatus dicitur, quia non alius est quam quod moveri potest. Accius Cum virginali mundo clam pater. Mundus quoque appellatur lautus et purus. Ennius Idem loca navibus celsis munda facit nautisque mari quaesentibus vitam. Cereris qui mundus appella- tur, qui ter in anno solet patere VIIII Kal. Sept. et III Non. Octobr. et VI Id. Novembr. Qui vel enim dictus est quod terra movetur. Munnitio . . . Muneralis . . . Munem . . . Mamphula appellatur panis Syriaci genus, quod, ut ait Verrius, in clibano antequam percoqua- tur, decidit in carbones cineremque. Cuius meminit Lucilius Pistricem validam, si nummi suppedita- bunt, addas empleuron, mamphulas quae sciat omnis. Municeps est, ut ait Aelius Gallus, qui in mu- nicipio liber natus est. Item qui ex alio genere ho- minum munus functus est. Item qui in municipio ex servitute se liberavit a municipe. At Servius filius aiebat initio fuisse, qui ea conditione cives fuissent, ut semper rempublicam separatim a populo Romano haberent, Cumanos, Acerranos, Atellanos, qui aeque cives Romani erant et in legione merebant, sed dignitates non capiebant. Mutas quasi e litteris appellatas quidam putant, quod positae in ultimis partibus orationis obmu- tescere cogant loquentem. Quidam quod par- vae exiguaeque sint vocis; ut quando mutum oratorem aut tragoedum dicimus. Multam Osce dici putant poenam quidam. M. Varro ait poenam esse, sed pecuniariam, de qua sub- tiliter in lib. I Quaestionum Epist. refert. Mul- leos genus calceorum aiunt esse; quibus reges Albanorum primi, deinde patricii sunt usi. M. Cato originum lib. VII Qui magistra- tum curulem cepisset calceos mulleos allitaciniatos, ceteri peronei. Item Titinius in Setina iam cum mullibus te ostendisti, quos tibiam si calceos. Quos putant a mullando dictos, id est suendo. Multifariam dixerunt antiqui, videlicet, quod in multis locis fari poterat. Mulciber . . . .Multam maximam . . . Manius Egerius lucum Nemorensem Dianae consecravit, a quo multi et clari viri orti sunt, et per multos annos fuerunt; unde et proverbium Multi Mani Ariciae. Sinnius Capito longe aliter sentit. Ait enim turpes et deformes signifi- cari, quia Maniae dicuntur deformes personae. et Aricinae genus panni manici fieri; quod manici appel- letur. Moene singulariter dixit Ennius Apud emporium in campo hostium pro moene. Muttire loqui. Ennius in Telepho Palam mut- tire plebeio piaculum est. Moenia, muri et cetera muniendae urbis gratia facta ut Accius in Hellenibus Signa extemplo canere, ac tela ob moenia offerre imperat. Signifi- cat etiam officia. Plautus in Nervolaria Prohibentque moenia alia, unde ego fun- gar mea. Murrinam genus Murgisonem . . . Murmillonica scuta. . . . Murtea corona . . . Mussare . . . Mucia prata . . . Mugionia porta . . . Muginari . . . .Mustricula . . . Myoparo . . . Minucia porta . . . Martias kalendas . . . Mavortem . . . Magnum annum . . . Medius fidius . . . Mortem obisse . . . Manuos in carminibus Saliaribus Aelius Stilo significare ait bonos; ut Inferi di Manes pro boni dicantur a suppliciter eos venerantibus propter metum mortis; ut immanes quoque pro valde non bonis dicantur. Muscerdas prima syl- laba producta dicebant antiqui stercus murum. Ma- palia casae Poenicae appellantur in quibus quia nihil est secreti, solet solute viventibus obici id vo- cabulum. Cato Originum libro quarto Mapalia vocantur ubi habitant; ea quasi cohortes rotundae sunt. Metelli dicuntur in lege militari quasi mercennarii. Accius Annali XXVII Calones famuli- que metellique caculaeque. A quo genere hominum Caeciliae familiae cognomen putat ductum. . . . .Manum et mentum proverbium est ex Graeco ductum, quod est πολλὰ μεταξὺ πέλει κύλικος, καὶ χείλεος ἄκρου. Calchantem vitis serentem qui- dam augur vicinus praeteriens, dixit errare non enim ei fas esse novum vinum . . . Mulis . . . Mais idibus . . . Minusculae Quinquatrus appellantur Id. Iun., quod is dies festus est tibicinum, qui colunt Minervam, cuius deae proprie festus dies est Quinquatrus mense Martio. Muli Mariani dici solent a C. Mari instituto, cuius milites in furca interposita tabella varicosius onera sua portare adsueverant. Mulus vehiculo lunae habetur, quod tam ea sterilis sit, quam mulus; vel quod, ut mu- lus non suo genere, sed equis creetur, sic ea solis, non suo fulgore luceat. Murciae deae sacellum Membrum . . . Monodus . . . Minotauri . . . Manius . . . Manliae gentis . . . .Maiores flamines . . . Millus . . . Moenia . . . Magnificissima . . . Manceps . . . Martius mensis initium anni fuit et in Latio, et post Romam conditam, quod ea gens erat bellico- sissima; cuius rei testimonium est, quod posteri- ores menses, qui annum finiunt, a numero appellati, ultimum habent Decembrem. Masculino . . . Malo cruce, masculino genere cum dixit Gracchus in oratione, quae est in P. Popillium, posteriore, tam repraesentavit antiquam consuetudinem, quam hunc frontem, atque hunc stirpem idem antiqui dixe- runt, et rursus hanc lupum, hanc metum. Item cum idem in Pompilium et matronas ait Eo exemplo instituto dignus fuit, qui malo cruce periret . . . . . . Mutae litterae . . . mutum dicimus aut quod nullius fiant vocis, cum .in eas litteras incidant. Metaphoram quam Graeci vocant, nos tralationem, id est domo mu- tuatum verbum quo utimur, inquit Verrius . . . ne saepius quidem honesti ac . . . nas ut speciosiora atque . . . signifcan . . . quam proprio vo . . . rem indicemus . . . redit ad sua . . . t tralatum manebit quo pervenit . . . as alieno perinde ac suo ab . . . Metaplasticos dicitur apud p . . . quod propter necessitatem metri . . . quod idem bar- barismus dicitur in soluta oratione con- scribenda . . . Meta . . . ca a cariore . . . . . . perventura . . . quod . . . dicare ait Ennius . . . id est . . . Meta- . . . abus ut . . accip . . . gratia si necc . . . cernat necessitate. Metonymia est tropos, cum ab eo quod continet, significatur id, quod continetur, aut superior res inferiore, et inferior supe- riore. Quae continet, quod continetur ut Ennius cum ait Africa terribili tremis horrida terra tumultu. Ab eo quod continetur id quod continet; ut cum dicitur epota amphora vini. A superiore re inferior, ut Ennius cum magno strepitu Volcanum ventus vegebat. Ab inferiore supe- rior, ut persuasit animo vinum, deus qui multo est maximus. Masculina et feminina voca- bula dici melius est secundum Graecorum quoque con- suetudinem, qui non ἀνδρικὰ et γυναικεῖα ea, sed ἀρσενικὰ dicunt et θηλυκά . . . Matronis aurum redditum . . . to ait, quod . . . fuisse re . . . et eam a . . . testi- monio in . . . ma- tronae orna . . . Apolloniqui . . . quod contule . . . a Gallis Senonibus . . . tum est a populo Romano. Magistrare pro regere et temperare dic . . . erare quidam . . . Muta . . . . . . nisi voce . . . . . . multo . . . intelle . . . rem . . . as dici . . . ut cui potius con . . . Mille singulariter di . . . non aliter dicimus cum . . . Municas item communicas dicit . . . . . amina . . . ut patris sui heres e . . . tet, tam heres est quam . . . in potestate aliena . . . et suus heres, ut p . . . Ser. Sulpicius in ea oratione, quam habuit contra Messalam pro Aufidia. Multifacere antiqui dicebant sicut magnifacere, item et parvifacere . . . Cato in ea quam scripsit contra Q. Minucium Thermum de X hominibus Neque fidem, neque iusiurandum, neque pudicitiam multifacit . . . . . . quantitas .. . . continetur nu- mero. Magisteria dicuntur in omnibus rebus, qui ma- gis ceteris possunt, ut magisterium equitum, et . . . Apollinis dixe- . . . cuntur, velit . . . it contra o- . . . Maledi- ctores dicebantur ab antiquis, quos nos appellamus maledicos . . . Hispania re . . . Mihipte pro mihi ipsi Cato posuit . . . decuit talen- . . . versia, atque . . . entia item a . . Mansues . . . m Cato in epistola ad filium . . . mansues ad . . . Meritavere, saepe merue- re dixit Cato . . . Poenorum IIII Suf- fetes . . . nis cohortes, omnis . . . averunt. Magni- ficius pro magnificentius usurpavit Cato in ea, quam scripsit de pascenda musta agna quis homo . . . l pulchrius purgat aut magnificius. Nunc magnificentius dicimus, cum mag- nifice eius positivus sit. at nepos eius, in ea . . . tamen, ait, cum aedilis . . . tris ludos magni- . . . Munificior quoque . . . a munifice, cum dicamus nunc munificentior, quamvis munificens non sit in usu . . . in ea, quam scripsit id . . . munificior q . . s . . . . . Mediocriculo u- sus est in ea quam dixit Cato in consulatu Ridibundum magistratum gerere, pauculos homines, medio- criculum exercitum obvium duci. Mutini Titini sa- cellum fuit in Veliis, adversum murum Mustellinum in angiportu, de quo aris sublatis balnearia sunt facta domus Cn. Domitii Calvini, cum man- sisset ab urbe condita ad principatum Augusti . . . et sancte cultum . . . manifestum est, . . . sextum et vicensimum, dextra via . . . diverticulum. . . . ubi et colitur et . . . in e- . . . ula . Matronae a magistratibus non summovebantur, ne pulsari contrectari- ve viderentur, neve gravidae concuterentur. Ob quam etiam causam ait Verrius neque earum viros se- dentes cum uxoribus de essedo escendere coactos a magistratibus, quod communi vehiculo vehitur vir et uxor. Minuitur populo luctus aedis dedica- tione, cum Censores lustrum condiderunt, cum votum publice susceptum solvitur privatis autem, cum liberi nati sunt, cum honos in familiam venit, cum parens aut liberi, aut vir, aut frater ab hoste captus domum redit, cum puella desponsa est, cum propriore quis cognatione quam is, qui lugetur, natus est, cum in casto Cereris est, omnique gratulatione. Maximae dignationis Flamen Dialis est inter quindecim flamines, et cum cete- ri discrimina maiestatis suae habeant, mini- mi habetur Pomonalis, quod Pomona levissimo fructui agrorum praesidet pomis. Mundus ut ait Capito Ateius in lib. VI Pontificali, ter in anno patere solet, diebus his postridie Volkanalia et ante diem III. Non. Oct. et ante diem VI. Id. Nov. qui quid ita dicatur sic re- fert Cato in commentaris iuris civilis Mundo nomen .inpositum est ab eo mundo, qui supra nos est forma enim eius est, ut ex is qui intravere cognoscere potui, ad- similis illae eius inferiorem partem veluti conse- cratam Dis Manibus clausam omni tempore, nisi his diebus qui supra scripti sunt, maiores c . . . m; quos dies etiam religiosos iudicaverunt ea de causa, quod quo tempore ea, quae occultae et abditae religio- nis Deorum Manium essent, veluti in lucem quandam adducerentur et patefierent, nihil eo tempore in republica geri voluerunt. Itaque per eos dies non cum hoste ma- nus conserebant non exercitus scribebatur non co- mitia habebantur non aliud quicquam in republica, nisi quod ultima necessitas admonebat, administrabatur. Mos est institutum patrium; id est memoria veterum pertinens maxime ad religiones caerimoniasque antiquorum. Milium quidam putant cepisse nomen maxima nummarum summa quae est mille. Quod alii Graecae stirpis iudicant esse, cum id illi κέγχρον vocent; tam hercules, quam panicum μελίνην. Municipalia sacra vocantur, quae ab initio habue- runt ante civitatem Romanam acceptam; quae observare eos voluerunt pontifices, et eo more facere, quo adsuessent antiquitus. Minora templa fiunt ab auguribus cum loca aliqua tabulis aut linteis sepiuntur, ne uno amplius ostio pateant, certis verbis definita. Itaque templum est locus ita effatus aut ita septus, ut ex una parte pateat, an- gulosque adfixos habeat ad terram. Manalis fons appellatur ab auguribus puteus perennis, neque tamen spiciendus videtur, quia flumen id spiciatur, quod sua sponte in amnem influat. Manes di ab auguribus invocantur, quod i per omnia aetheria terrenaque manare credantur. Idem di su- peri atque inferi dicebantur . . . augures, quod sanctis . . . minis. Ma . . . r. p. public . . . rae, imperi . . . sae consensu . . . populi comit . . . ut capere eam . . . cerove ex . . . at tempus ad mi . . Monstra dicuntur na turae modum egredientia, ut serpens cum pedibus avis cum quattuor alis, homo cum duobus capitibus, iecur cum distabuit in coquendo. Muta exta dicuntur, quibus non . . . . . . responsi . . . ad iutoria, quae . . . cant, aut ab in . . . a veneno talique . . . instare periculum . . . finium deminution . . . Minora itemque ma- iora auspicia quae d . . . maiora consulum, praetorum censorum dici ait; re- liquorum minora cum illi maiores, hi autem mino- res magistratus dici consueverint. Men- sae in aedibus sacris ararum vicem obtinent, quia legibus earum omnium s . . . ut velut in aram vel in . . . vati quoque in primis . . . ubi sacras habituri s . . . parentatio, non sacrifi . . . magno or . . . ame . . . a tenebat aram . . . . . . s stetit pro regno .. . . Veranius in libro . . . cum, quod ei summae . . . causam Grae- . . . eo autem non . . . Mutas et semivocales . . . scribendo, aut . . . sisse, in eo . . . duplicata sit . . . Manu mitti . . . ser. sacrorum . . . modo caput . . . edicite hunc hominem liberum esse volo . . . pro eo auri CX . . . usquam digre- . . . sui. dum his ser- . . . e manu hominem liberum mit- . .Moscillis Cato pro parvis qui moribus dixit . . . Migrare mensa, . . . isque templi posita, . . . tur, cum sequitur sua . . . quidam fuisse in tri- . . . iales appellatae. Mente captus dicitur cum mens ex hominis potestate abit; et idem appellatur demens, qui quod de sua mente decesserit, et amens, quod a mente mente abierit. Manare solem . . . solitos esse antiquos dicere ait Verrius, cum solis orientis radi splendorem iacere coepissent, atque ideo primum diei tempus mane dictum quamvis magis addicitur . . . e, id est a maturo quod id . . . unde et Matutam di- . . . is. Mamertini appel- lati sunt hac de causa, cum de toto Samnio gravis incidisset pestilentia, Sthennius Met- tius eius gentis princeps, convocata civium suorum contione, exposuit se vidisse in quiete praecipien- tem Apollinem, ut si vellent eo malo liberari, ver sacrum voverent, id est, quaecumque vere proximo na- ta essent, immolaturos sibi; quo facto leva- tis post annum vicensimum deinde eiusdem generis incessit pestilentia. Rusum itaque con- sultus Apollo respondit, non esse persolutum ab his votum, quod homines immolati non essent quos si expulissent, certe fore ut ea clade libera- rentur. Itaque i iussi patria decedere, cum in par- te ea Siciliae consedissent, quae nunc Tauricana dicitur, forte laborantibus bello novo Messanensibus auxilio venerunt ultro, eosque abeo liberarunt provincia- les quod ob meritum eorum, ut gratiam referrent, et in suum corpus, communionemque agrorum invitarunt eos, et nomen acceperunt unum, ut dicerentur Mamerti- ni, quod coniectis in sortem duodecim deorum nomi- nibus, Mamers forte exierat qui lingua Oscorum Mars significatur. Cuius historiae auctor est Al- fius libro primo belli Carthaginiensis. Murra- ta potione usos antiquos indicio est, quod etiam nunc aediles per supplicationes dis addunt ad pulvinaria, et quod XII tabulis cavetur, ne mor- tuo indatur, ut ait Varro in Antiquitatum lib. I. Muger dici solet a castrensibus hominibus, quasi muccosus, is, qui talis male ludit. Muries est, quemadmodum Veranius docet, ea quae fit ex sali sordido, in pila pisato, et in ollam ficti- lem coniecto, ibique operto gypsatoque et in fur- no percocto; cui Virgines Vestales serra ferrea secto, et in seriam coniecto, quae est intus in aede Vestae in penu exteriore, aquam iugem, vel quamlibet, .praeterquam quae per fistulas venit, addunt, atque ea demum in sacrificiis utuntur. Mortuae pecudis corio calceos, aut soleas fieri Flaminicis nefas ha- betur, sed aut occisae alioqui aut inmolatae, quoniam sua morte extincta omnia funesta sunt. Me pro mihi dicebant antiqui, ut Ennius, cum ait lib. II Si quid me fuerit humanitus, ut teneatis; et Luci- lius Nunc ad te redeo, ut quae res me impendet, agatur. Minorum pontificum maximus dicitur, qui primus in id collegium venit item minimus, qui novissimus. Malevoli Mercurii signum erat proxime Ianum; qui item erat in Turdellis M . . os, . . lc . rm . . . appellabatur. Malevoli autem, quod in nullius tabernam spectabat. Malluvium latum in commentario sacrorum significat manus qui lavet. A quo malluviae dicuntur, quibus manus sunt lautae; perinde, ut quibus pedes, pelluviae. Maximum prae- torem dici putant ali eum, qui maximi imperi sit; ali, quia aetatis maximae. Pro collegio quidem augu- rum decretum est, quod in Salutis augurio praetores maiores et minores appellantur, non ad aetatem, sed ad vim imperii pertinere. Mortis causa stipu- latio existimatur fieri, ut ait Antistius Labeo, quae ita fit, ut morte promissoris confirmetur, aut, ut quidam dixerunt, cuius stipulationis mors fuit causa. Marspedis, sive sine r littera maspedis, in precatione solitaurilium quid signi- ficet, ne Messalla quidem augur in explanatio- ne auguriorum reperire se potuisse ait. Maiorem consulem L. Caesar putat dici vel eum, pe- nes quem fasces sint, vel eum, qui prior factus sit. Praetorem autem maiorem, Urbanum minores ce- teros. Mendicum dici Verrius putat a mente eius, quam fefellerit fortuna, vel quod precetur quemque ut vitae suae medeatur cibo. Mater Matuta, manis, mane, matrimonium, materfamilias, matertera, matrices, materiae dictae videntur, ut ait Verrius, quia sint bona, qualia scilicet sint, quae sunt matura, vel potius a matre, quae est originis Graecae . . . Modo quodam, id est ratione, dicuntur omnia ista a modo fit commoditas, commodus, commodat, accommo- dat, modice, modestia, moderatio, modi- ficatio. Naenia est carmen, quod in funere laudandi gratia cantatur ad tibiam . . . Afra- nius in Materteris . . . exse- quias eant . . . sig- nificari credi . . . Plautus . . . abi ergo . . . Idem Huic homini amanti mea era apud nos naeniam dixit domi; et ap . . . nae- niam esto. Quosdam . . . quod ei voci similior querimonia flentium sit. quidam aiunt naeniae ductum nomen ab extre- mi intestini vocabulo . . . nio utitur Plautus in Bacchidibus Si tibi est ma- chaera, at nobis vervina est domi, qua quidem te reddam, ubi tu me inritaveris, confossio- rem soricina nenia . . . do efferim . . . m . . . Graeci νέατον dicunt . . . chor- darum ultima νήτη . . . vocem extre- mam cantionis neniam appellarunt. Neniae deae sacellum ultra portam Viminalem . . . Annius Florus, Epitome Bell. Omn. Ann. DCC .ind. EPITOMAE DE TITO LIVIO BELLORVM OMNIVM ANNORVM DCC LIBRI DVO LIBER I Haec insunt libro primo I. A Romulo tempora regum septem. .ind.II. Anacephalaeosis eorum temporum. III. De mutatione rei publicae. IV. Bellum Etruscum cum rege Porsenna. V. Bellum Latinum. VI. Bellum cum Etruscis Faliscis Veientibus Fidenatibus. VII. Bellum Gallicum. VIII. Bella Gallica. IX. Bellum Latinum. X. Bellum Sabinum. XI. Bellum Samniticum. XII. Bellum Etruscum Samniticum Gallicum. XIII. Bellum Tarentinum. XIV. Bellum Picens. XV. Bellum Sallentinum. XVI. Bellum Vulsiniense. XVII. De seditionibus. XVIII. Bellum Punicum primum. XIX. Bellum Liguricum. XX. Bellum Gallicum. XXI. Bellum Illyricum. XXII. Bellum Punicum secundum. XXIII. Bellum Macedonicum primum. XXIV. Bellum Syriacum regis Antiochi. XXV. Bellum Aetolum. XXVI. Bellum Histricum. XXVII. Bellum Gallograecum. XXVIII. Bellum Macedonicum secundum. XXIX. Bellum Illyricum secundum. XXX. Bellum Macedonicum tertium. XXXI. Bellum Punicum tertium. XXXII. Bellum Achaicum. XXXIII. Res in Hispania gestae. XXXIV. Bellum Numantinum. XXXV. Bellum Asiaticum. XXXVI. Bellum Iugurthinum. XXXVII. Bellum Allobrogum. XXXVIII. Bellum Cimbricum Teutonicum Tigurinum. XXXIX. Bellum Thracicum. XL. Bellum Mithridaticum. XLI. Bellum piraticum. XLII. Bellum Creticum. XLIII. Bellum Balearicum. XLIV. Expeditio in Cyprum. XLV. Bellum Gallicum. XLVI. Bellum Parthicum. XLVII. Anacephalaeosis. VERGILIVS ORATOR AN POETA Capienti mihi in templo et saucium vigilia caput ..plurimarum arborum amoenitate, euriporum frigore, aeris libertate recreanti obviam subito quidam fuere, quos ab urbis spectaculo Baeticam revertentes sinister Africae ventus in hoc litus excusserat. quorum unus, .vir, ut postea apparuit, litteris pereruditus, subito ad me convenit et salve, inquit hospes nisi molestum est, dic nomen tuum; nam nescio quid oculi mei admo- nent et quasi per nubilum recognosco. quid istic? .inquam Florum vides, fortasse et audieris, si tamen in illo orbis terrarum conciliabulo sub Domitiano principe certamini nostro adfuisti. et Baeticus tune .es inquit ex Africa, quem summo consensu popo- scimus? invito quidem Caesare et resistente, non quod tibi puero invideret, sed ne Africae corona magni Iovis attingeret. quae cum me videret verecunde .agnoscentem, in amplexum effunditur et ama inquit igitur fautorem tuum. quidni amem? et manu alte- rutrum tenentes avidissime nascentem amicitiam foe- derabamus, cum ille interim brevi intervallo usus et .quid tu inquit tam diu in hac provincia? nec in no- stram Baeticam excurris nec urbem illam revisis, ubi versus tui a lectoribus concinuntur et in foro omni clarissimus ille de Dacia triumphus exultat? potesne .cum hoc singulari ingenio tantaque natura provincia- lem latebram pati? nihil te caritas urbis, nihil ille princeps gentium populus, nihil senatus movet? nihil denique lux et fulgor felicis imperi, qui in se rapit atque convertit omnium oculos hominum ac deorum? ad quae ego varie perturbatus quid nunc vis ego respon- .deam, o quisquis es? mihi quoque ipsi hoc idem mirum videri solet, quod non Romae morer; sed nihil est difficilius quam rationem reddere actus tui. quare desine me in memoriam priorem reducendo vulnus dolorum meorum rescindere. propitia sit illa civitas, et fruantur illa quibus fortuna permittit. quod ad me .pertinet, ex illo die, cuius quo tu mihi testis es, post- quam ereptam manibus et capiti coronam meo vidi, tota mens, totus animus resiliit atque abhorruit ab illa civitate, adeoque sum percussus et consternatus illo dolore, ut patriae quoque meae oblitus et parentum carissimorum similis furenti huc et illuc vager per diversa terrarum. et ille quae tamen loca quasve regiones peragrasti? FLORI Venerunt aliquando rosae. pro veris amoeni R.ingenium! una dies ostendit spicula florum, altera pyramidas nodo maiore tumentes, tertia iam calathos; totum lux quarta peregit floris opus. pereunt hodie, nisi mane legantur. FLORI De qualitate vitae Bacche, vitium repertor, plenis adsis vitibus R.effluas dulcem liquorem conparandum nectari, conditumque fac vetustum, nec malignis venulis asperum ducat saporem versus usum in alterum. Omnis mulier intra pectus celat virus pestilens. R.dulce de labris locuntur, corde vivunt noxio. Sic Apollo, deinde Liber sic videtur ignifer R.ambo sunt flammis creati prosatique ex ignibus; ambo de comis calorem, vite et radio conferunt; noctis hic rumpit tenebras, hic tenebras pectoris. Quando ponebam novellas arbores mali et piri, R.cortici summae notavi nomen ardoris mei. nulla fit exinde finis vel quies cupidinis crescit arbor, gliscit ardor ramus implet litteras. Qui mali sunt, non fuere matris ex alvo mali, R.sed malos faciunt malorum falsa contubernia. Sperne mores transmarinos, mille habent offucias. R.cive Romano per orbem nemo vivit rectius. quippe malim unum Catonem quam trecentos Socratas. Tam malum est habere nummos non habere quam malum est. R.tam malum est audere semper quam malum est semper pudor. tam malum est tacere multum quam malum est multum loqui. tam molum est foris amica quam malum est uxor domi. Nemo non haec vera dicit, nemo non contra facit. .R.Consules fiunt quotannis et novi proconsules; R.solus aut rex aut poeta non quotannis nascitur. Hist. Aug. Hadr. . Ego nolo Caesar esse, ambulare per Britannos, latitare per . . . Scythicas pati pruinas. EX EPISTVLIS AD DIVVM HADRIANVM Char. GL .K, .K poematis delector .Char. GL .K quasi de Arabe aut Sarmata manubias Sextus Iulius Frontinus, Strategemata .pr.. STRATEGEMATON LIBER PRIMUS Cum ad instruendam rei militaris scientiam unus ex numero studio- .pr..sorum eius accesserim eique destinato, quantum cura nostra valuit, satis- fecisse visus sim, deberi adhuc institutae arbitror operae, ut sollertia ducum facta, quae a Graecis una στρατηγημάτων appellatione comprehensa sunt, expeditis amplectar commentariis. ita enim consilii quoque et providentiae exemplis succincti duces erunt, unde illis excogitandi generandique similia facultas nutriatur; praeterea continget, ne de eventu trepidet inventionis suae, qui probatis eam experimentis comparabit. Illud neque ignoro neque infitior, et rerum gestarum scriptores indagine .operis sui hanc quoque partem esse complexos et ab auctoribus exemplorum, quidquid insigne aliquo modo fuit, traditum. sed, ut opinor, occupatis velo- citate consuli debet. longum est enim singula et sparsa per immensum corpus historiarum persequi, et hi, qui notabilia excerpserunt, ipso velut acervo rerum confuderunt legentem. nostra sedulitas impendet operam, ut, quemad- modum res poscet, ipsum quod exigitur quasi ad interrogatum exhibeat. circumspectis enim generibus, praeparavi opportuna exemplorum veluti consilia. quo magis autem discreta ad rerum varietatem apte collocarentur, in tres libros ea diduximus. in primo erunt exempla, quae competant proelio nondum commisso; in secundo, quae ad proelium et confectam pacationem pertineant; tertius inferendae solvendaeque obsidioni habebit στρατηγή- ματα; quibus deinceps generibus suas species attribui. Huic labori non iniuste veniam paciscar, ne me pro incurioso reprehen- .dat, qui praeteritum aliquod a nobis reppererit exemplum. quis enim ad percensenda omnia monumenta, quae utraque lingua tradita sunt, suffi- ciat? at multa et transire mihi ipse permisi. quod me non sine causa fecisse scient, qui aliorum libros eadem promittentium legerint. verum facile erit sub quaque specie suggerere. nam cum hoc opus, sicut cetera, usus potius aliorum quam meae commendationis causa aggressus sim, adiuvari me ab his, qui aliquid illi astruent, non argui credam. Si qui erunt, quibus volumina haec cordi sint, meminerint στρατηγικῶν .et στρατηγημάτων perquam similem naturam discernere. namque omnia, quae a duce provide, utiliter, magnifice, constanter fiunt, στρατηγικὰ habebuntur, si in specie eorum sunt, στρατηγήματα. horum propria vis in arte sollertiaque posita proficit tam ubi cavendus quam opprimendus hostis sit. qua in re cum verborum quoque illustris exstiterit effectus, ut factorum ita dictorum exempla posuimus. Species eorum, quae instruant ducem in his, quae ante proelium gerenda .sunt I. De occultandis consiliis. II. De explorandis consiliis hostium. III. De constituendo statu belli. IV. De transducendo exercitu per loca hosti infesta. V. De evadendo ex locis difficillimis. VI. De insidiis in itinere factis. VII. Quemadmodum ea, quibus deficiemur, videantur non deesse aut usus eorum expleatur. VIII. De distringendis hostibus. IX. De seditione militum compescenda. X. Quemadmodum intempestiva postulatio pugnae inhibeatur. XI. Quemadmodum incitandus sit ad proelium exercitus. XII. De dissolvendo metu, quem milites ex adversis conceperint ominibus. DE OCCULTANDIS CONSILIIS M. Porcius Cato devictas a se Hispaniae civitates existimabat in ..tempore rebellaturas fiducia murorum. scripsit itaque singulis, ut diruerent munimenta, minatus bellum, nisi confestim obtemperassent, epistulasque universis civitatibus eodem die reddi iussit unaquaeque urbium sibi soli credidit imperatum; contumaces conspiratio potuit facere, si omnibus idem denuntiari notum fuisset. Himilco dux Poenorum, ut in Siciliam inopinatus appelleret classem, .non pronuntiavit, quo proficisceretur, sed tabellas, in quibus scriptum erat, quam partem peti vellet, universis gubernatoribus dedit signatas prae- cepitque, ne quis legeret nisi vi tempestatis a cursu praetoriae navis ab- ductus. C. Laelius, ad Syphacem profectus legatus, quosdam ex tribunis et .centurionibus per speciem servitutis ac ministerii exploratores secum duxit ex quibus L. Statorium, quem, quia saepius in isdem castris fuerat, quidam ex hostibus videbantur agnoscere, occultandae condicionis eius causa baculo ut servum castigavit. Tarquinius Superbus pater, principes Gabinorum interficiendos .arbitratus, quia hoc nemini volebat commissum, nihil nuntio respondit, qui ad eum a filio erat missus; tantum virga eminentia papaverum capita, cum forte in horto ambularet, decussit. nuntius sine responso reversus renunti- avit adulescenti Tarquinio, quid agentem patrem vidisset; ille intellexit idem esse eminentibus faciendum. C. Caesar, quod suspectam habebat Aegyptiorum fidem, per speciem .securitatis inspectioni urbis atque operum ac simul licentioribus conviviis deditus, videri voluit captum se gratia locorum ad mores Alexandrinos vitamque deficeret atque inter eam dissimulationem praeparatis subsidiis occupavit Aegyptum. Ventidius Parthico bello adversus Pacorum regem, non ignarus Phar- .naeum quendam, natione Cyrrhestem, ex his qui socii videbantur, omnia quae apud ipsos agerentur nuntiare Parthis, perfidiam barbari ad utilitates suas convertit. nam quae maxime fieri cupiebat, ea vereri se ne acciderent, quae timebat, ea ut evenirent optare simulabat. sollicitus itaque, ne Parthi ante transirent Euphraten, quam sibi supervenirent legiones, quas in Cappadocia trans Taurum habebat, studiose cum proditore egit, uti sollemni perfidia Parthis suaderet, per Zeugma traicerent exercitum, qua et brevis- simum iter est et demisso alveo Euphrates decurrit namque si illa veni- rent, asseverabat se opportunitate collium usurum ad eludendos sagittarios, omnia autem vereri, si se infra per patentis campos proiecissent. inducti hac affirmatione barbari inferiore itinere per circuitum adduxerunt exer- citum dumque fusiores ripas et ob hoc operosiores pontes iungunt instrumentaque moliuntur, quadraginta amplius dies impenderunt quo spatio Ventidius ad contrahendas usus est copias eisque triduo, antequam Parthus adveniret, receptis acie commissa vicit Pacorum et interfecit. Mithridates, circumvallante Pompeio, fugam in proximum diem .moliens, huius consilii obscurandi causa latius et usque ad applicitas hosti valles pabulatus, colloquia quoque cum pluribus avertendae suspicionis causa in posterum constituit, ignes etiam frequentiores per tota castra fieri iussit secunda deinde vigilia praeter ipsa hostium castra agmen eduxit. Imperator Caesar Domitianus Augustus Germanicus, cum Germanos, .qui in armis erant, vellet opprimere nec ignoraret maiore bellum molitione inituros, si adventum tanti ducis praesensissent, profectionis suae census obtexuit Galliarum sub quibus inopinato bello affusus contusa immanium ferocia nationum provinciis consuluit. Claudius Nero, cum e re publica esset Hasdrubalem copiasque eius, .antequam Hannibali fratri iungerentur, excidi idcircoque festinaret se Livio Salinatori collegae suo, cui bellum mandatum fuerat, parum fidenti viribus quae sub ipso erant, adiungere neque tamen discessum suum ab Hannibale, cui oppositus erat, sentiri vellet, decem milia fortissimorum militum elegit praecepitque legatis, quos relinquebat, ut eaedem stationes vigiliaeque agerentur, totidem ignes arderent, eadem facies castrorum servaretur, ne quid Hannibal suspicatus auderet adversus paucitatem relic- torum. cum deinde in Umbria occultatis itineribus collegae se iunxisset, vetuit castra ampliari, ne quod signum adventus sui Poeno daret, detrac- taturo pugnam, si consulum iunctas vires intellexisset. igitur inscium duplicatis aggressus copiis superavit et velocius omni nuntio rediit ad Hannibalem ita ex duobus callidissimis ducibus Poenorum eodem consilio alterum celavit, alterum oppressit. Themistocles exhortans suos ad suscitandos festinanter muros, quos .iussu Lacedaemoniorum deiecerant, legatis Lacedaemone missis, qui inter- pellarent, respondit, venturum se ad diluendam hanc existimationem et pervenit Lacedaemonem. ibi simulato morbo aliquantum temporis extraxit; et postquam intellexit suspectam esse tergiversationem suam, contendit falsum allatum ad eos rumorem et rogavit, mitterent aliquos ex princi- pibus, quibus crederent de munitione Athenarum. suis deinde clam scripsit, ut eos qui venissent retinerent, donec refectis operibus confiteretur Lacedaemoniis, munitas esse Athenas neque aliter principes eorum redire posse, quam si ipse remissus foret quod facile praestiterunt Lacedaemonii, ne unius interitum multorum morte pensarent. L. Furius, exercitu perducto in locum iniquum, cum constituisset .occultare sollicitudinem suam, ne reliqui trepidarent, paulatim se inflectens, tamquam circuitu maiore hostem aggressurus, converso agmine ignarum rei quae agebatur exercitum incolumem reduxit. Metellus Pius in Hispania interrogatus, quid postera die facturus .esset, tunicam meam, si eloqui posset, inquit, comburerem. M. Licinius Crassus percunctanti, quo tempore castra moturus .esset, respondit Vereris, ne tubam non exaudias? DE EXPLORANDIS CONSILIIS HOSTIUM Scipio Africanus, capta occasione mittendae ad Syphacem legationis, ..cum Laelio servorum habitu tribunos et centuriones electissimos ire iussit, quibus curae esset perspicere regias vires. hi, quo liberius castrorum posi- tionem scrutarentur, equum de industria dimissum tamquam fugientem persectati maximam partem munimentorum circumierunt quae cum nuntiassent, incendio confectum bellum est. Q. Fabius Maximus bello Etrusco, cum adhuc incognitae forent .Romanis ducibus sagaciores explorandi viae, fratrem Fabium Caesonem, peritum linguae Etruscae, iussit Tusco habitu penetrare Ciminiam silvam, intemptatam ante militi nostro quod is adeo prudenter atque industrie fecit, ut transgressus silvam Umbros Camertes, cum animadvertisset non alienos nomini Romano, ad societatem compulerit. Carthaginienses, cum animadvertissent Alexandri ita magnas opes, .ut Africae quoque immineret, unum ex civibus, virum acrem nomine Hamilcarem Rhodinum, iusserunt simulato exsilio ire ad regem omnique studio in amicitiam eius pervenire qua is potitus consilia eius nota civibus suis faciebat. Idem Carthaginienses miserunt, qui per speciem legatorum longo .tempore Romae morarentur exciperentque consilia nostrorum. M. Cato in Hispania, quia ad hostium consilia alia via pervenire non .potuerat, iussit trecentos milites simul impetum facere in stationem hostium raptumque unum ex his in castra perferre incolumem tortus ille omnia suorum arcana confessus est. C. Marius consul bello Cimbrico et Teutonico ad excutiendam Gal- .lorum et Ligurum fidem litteras eis misit, quarum pars prior praeceperat, ne interiores, quae praesignatae erant, ante certum tempus aperirentur easdem postea ante praestitutum diem repetiit et, quia resignatas reppererat, intellexit hostilia agitari. Est et aliud explorandi genus, quo ipsi duces nullo extrinsecus adiutorio per se provident, sicut Aemilius Paulus consul, bello Etrusco apud oppidum Vetuloniam .demissurus exercitum in planitiem, contemplatus procul avium multi- tudinem citatiore volatu ex silva consurrexisse, intellexit aliquid illic insi- diarum latere, quod et turbatae aves et plures simul evolaverant. praemissis igitur exploratoribus comperit decem milia Boiorum excipiendo ibi Romano- rum agmini imminere, eaque alio quam exspectabatur latere missis legionibus circumfudit. Similiter Tisamenus, Orestis filius, cum audisset iugum ab hostibus .natura munitum teneri, praemisit sciscitaturos, quid rei foret; ac referenti- bus eis non esse verum, quod opinaretur, ingressus iter, ubi vidit ex su- specto iugo magnam vim avium simul evolasse neque omnino residere, arbitratus latere illic agmen hostium itaque circumducto exercitu elusit insidiatores. Hasdrubal, frater Hannibalis, iunctum Livii et Neronis exercitum, .quamquam hoc illi non duplicatis castris dissimularent, intellexit, quod ab itinere strigosiores notabat equos et coloratiora hominum, ut ex via, cor- pora. DE CONSTITUENDO STATU BELLI Alexander Macedo, cum haberet vehementem exercitum, semper eum ..statum belli elegit, ut acie confligeret. C. Caesar bello civili, cum veteranum exercitum haberet, hostium autem .tironem esse sciret, acie semper decertare studuit. Fabius Maximus adversus Hannibalem, successibus proeliorum inso- .lentem, recedere ab ancipiti discrimine et tueri tantummodo Italiam consti- tuit Cunctatorisque nomen et per hoc summi ducis meruit. Byzantii adversus Philippum omne proeliandi discrimen evitantes, .omissa etiam finium tutela, intra munitiones oppidi se receperunt assecutique sunt, ut Philippus obsidionalis morae impatiens recederet. Hasdrubal, Gisgonis filius, secundo Punico bello in Hispania victum .exercitum, cum P. Scipio instaret, per urbes divisit ita factum est, ut Scipio, ne oppugnatione plurium oppidorum distringeretur, in hiberna suos reduceret. Themistocles adventante Xerxe, quia neque proelio pedestri neque .tutelae finium neque obsidioni credebat sufficere Athenienses, auctor fuit eis liberos et coniuges in Troezena et in alias amendandi relictoque oppido statum belli ad navale proelium transferendi. Idem fecit in eadem civitate Pericles adversum Lacedaemonios. . Scipio, manente in Italia Hannibale, transmisso in Africam exercitu .necessitatem Carthaginiensibus imposuit revocandi Hannibalem sic a domesticis finibus in hostiles transtulit bellum. Athenienses, cum Deceliam castellum ipsorum Lacedaemonii com- .munissent et frequentius vexarentur, classem, quae Peloponensum in- festarent, miserunt consecutique sunt, ut exercitus Lacedaemoniorum, qui Deceliae erat, revocaretur. Imperator Caesar Domitianus Augustus, cum Germani more suo e .saltibus et obscuris latebris subinde impugnarent nostros tutumque re- gressum in profunda silvarum haberent, limitibus per centum viginti milia passuum actis non mutavit tantum statum belli, sed et subiecit dicioni suae hostes, quorum refugia nudaverat. DE TRANSDUCENDO EXERCITU PER LOCA HOSTI INFESTA Aemilius Paulus consul, cum in Lucanis iuxta litus angusto itinere ..exercitum duceret et Tarentini ei classe insidiati agmen eius scorpionibus agressi essent, captivos lateri euntium praetexuit quorum respectu hostes inhibuere tela. Agesilaus Lacedaemonius, cum praeda onustus ex Phrygia rediret .insequerenturque hostes et ad locorum opportunitatem lacesserent agmen eius, ordinem captivorum ab utroque latere exercitus sui explicuit quibus dum parcitur ab hoste, spatium transeundi habuerunt Lacedaemonii. Idem, tenentibus angustias Thebanis, per quas transeundum habebat, .flexit iter, quasi Thebas contenderet exterritis Thebanis digressisque ad tutanda moenia repetitum iter, quo destinaverat, emensus est nullo obsistente. Nicostratus, dux Aetolorum, adversus Epirotas, cum ei aditus in .fines eorum angusti fierent, per alterum locum irrupturum se ostendens, omni illa ad prohibendum occurrente Epirotarum multitudine, reliquit suos paucos, qui speciem remanentis exercitus praeberent ipse cum cetera manu, quo non exspectabatur aditu, intravit. Autophradates Perses, cum in Pisidiam exercitum duceret et an- .gustias quasdam Pisidae occuparent, simulata vexatione traiciendi instituit reducere quod cum Pisidae credidissent, ille nocte validissimam manum ad eundem locum occupandum praemisit ac postero die totum traiecit exercitum. Philippus, Macedonum rex, Graeciam petens, cum Thermopylas .occupatas audiret et ad eum legati Aetolorum venissent acturi de pace, retentis eis ipse magnis itineribus ad angustias pertendit securisque custo- dibus et legatorum reditus exspectantibus inopinatus Thermopylas traiecit. Iphicrates, dux Atheniensium, adversus Anaxibium Lacedaemonium .in Hellesponto circa Abydon, cum transducendum exercitum haberet per loca, quae stationibus hostium tenebantur, alterum autem latus eius transitus abscisi montes premerent, alterum mare allueret, aliquamdiu moratus, cum incidisset frigidior solito dies et ob hoc nemini suspectus, delegit firmissimos quosque, quibus oleo ac mero calefactis praecepit, ipsam oram maris legerent, abruptiora tranarent atque ita custodes angusti- arum inopinatos oppressit a tergo. Cn. Pompeius, cum flumen transire propter oppositum hostium .exercitum non posset, assidue producere et reducere in castra instituit deinde, in eam demum persuasionem hoste perducto, ne ullam viam ad progressum Romanorum teneret, repente impetu facto transitum rapuit. Alexander Macedo, prohibente rege Indorum Poro traici exercitum .per flumen Hydaspen, adversus aquam assidue procurrere iussit suos et ubi eo more exercitationis assecutus est, ne quid a Poro adversa ripa caveretur, per superiorem partem subitum transmisit exercitum. Idem, quia Indi fluminis traiectu prohibebatur ab hoste, diversis locis a.in flumen equites instituit immittere et transitum minari; cumque exspec- tatione barbaros intentos teneret, insulam paulo remotiorem primum exiguo, deinde maiore praesidio occupavit atque inde in ulteriorem ripam transmisit ad quam manum opprimendam cum universi se hostes effu- dissent, ipse libero vado transgressus omnes copias coniunxit. Xenophon, ulteriorem ripam Armeniis tenentibus, duos iussit quaeri .aditus; et cum a vado inferiore repulsus esset, transiit ad superius, inde quoque prohibitus hostium occursu repetit vadum inferius, iussa quidem militum parte subsistere, et quae, cum Armenii ad inferioris vadi tutelam redissent, per superius transgrederetur Armenii, credentes decursuros omnes, decepti sunt a remanentibus; hi cum resistente nullo vadum superas- sent, transeuntium suorum fuere propugnatores. P. Claudius consul primo bello Punico, cum a Regio Messanam traicere .militem nequiret, custodientibus fretum Poenis, sparsit rumorem, quasi bellum iniussu populi inceptum gerere non posset, classemque in Italiam versus se agere simulavit digressis deinde Poenis, qui profectioni eius habuerant fidem, circumactas naves appulit Siciliae. Lacedaemoniorum duces, cum Syracusas navigare destinassent et .Poenorum dispositam per litus classem timerent, decem Punicas naves, quas captivas habebant, veluti victrices primas iusserunt agi, aut a latere iunctis aut puppe religatis suis qua specie deceptis Poenis transierunt. Philippus, cum angustias maris, quae Στενὰ appellantur, transnavigare .propter Atheniensium classem, quae opportunitatem loci custodiebat, non posset, scripsit Antipatro Thraciam rebellare, praesidiis quae ibi reliquerat interceptis sequeretur omnibus omissis. quae ut epistulae interciperentur ab hoste, curavit Athenienses, arcana Macedonum excepisse visi, classem abduxerunt; Philippus nullo prohibente angustias freti liberavit. Idem, quia Cherronessum, quae iuris Atheniensium erat, occupare a.prohibebatur, tenentibus transitum non Byzantiorum tantum, sed Rhodi- orum quoque et Chiorum navibus, conciliavit animos eorum reddendo naves, quas ceperat, quasi sequestres futuros ordinandae pacis inter se atque Byzantios, qui causa belli erant tractaque per magnum tempus postulatione, cum de industria subinde aliquid in condicionibus retexeret, classem per id tempus praeparavit eaque in angustias freti imparato hoste subitus evasit. Chabrias Atheniensis, cum adire portum Samiorum obstante navali .hostium praesidio non posset, paucas e suis navibus praeter portum missas iussit transire, arbitratus, qui in statione erant, persecuturos hisque per hoc consilium avocatis, nullo obstante portum cum reliqua adeptus est classe. DE EVADENDO EX LOCIS DIFFICILLIMIS Q. Sertorius in Hispania, cum a tergo instante hoste flumen traicere ..haberet, vallum in ripa eius in modum cavae lunae duxit et oneratum materiis incendit atque ita exclusis hostibus flumen libere transgressus est. Similiter Pelopidas Thebanus bello Thessalico transitum quaesivit. .namque castris ampliorem locum supra ripam complexus, vallum cervolis et alio materiae genere constructum incendit dumque ignibus sub- moventur hostes, ipse fluvium superavit. Q. Lutatius Catulus, cum a Cimbris pulsus unam spem salutis haberet, .si flumen liberasset, cuius ripam hostes tenebant, in proximo monte copias ostendit, tamquam ibi castra positurus. ac praecepit suis, ne sarcinas sol- verent aut onera deponerent neve quis ab ordinibus signisque discederet; et quo magis persuasionem hostium confirmaret, pauca tabernacula in conspectu erigi iussit ignesque fieri et quosdam vallum struere, quosdam in lignationem, ut conspicerentur, exire quod Cimbri vere agi existimantes et ipsi castris delegerunt locum dispersique in proximos agros ad comparanda ea, quae mansuris necessaria sunt, occasionem dederunt Catulo non solum flumen traiciendi, sed etiam castra eorum infestandi. Croesus, cum Halyn vado transire non posset neque navium aut pontis .faciendi copiam haberet, fossa superiore parte post castra deducta alveum fluminis a tergo exercitus sui reddidit. Cn. Pompeius Brundisii, cum excederet Italia et transferre bellum .proposuisset, instante a tergo Caesare conscensurus classem quasdam obstruxit vias, alias parietibus intersaepsit, alias intercidit fossis easque sudibus erectis praeclusas operuit cratibus, humo aggesta, quosdam aditus, qui ad portum ferebant, trabibus transmissis et in densum ordinem structis, ingenti mole tutatus. quibus perpetratis ad speciem retinendae urbis raros pro moenibus sagittarios reliquit, ceteras copias sine tumultu ad naves deduxit navigantem eum mox sagittarii quoque per itinera nota degressi parvis navigiis consecuti sunt. C. Duellius consul in portu Syracusano, quem temere intraverat, obiecta .ad ingressum catena clausus universos in puppem rettulit milites atque ita resupina navigia magna remigantium vi concitavit levatae prorae super catenam processerunt. qua parte superata transgressi rursus milites proras presserunt, in quas versum pondus decursum super catenam dedit navibus. Lysander Lacedaemonius, cum in portu Atheniensium cum tota classe .obsideretur, obrutis hostium navibus ab ea parte, qua faucibus angustissimis influit mare, milites suos clam in litus egredi iussit et subiectis rotis naves ad proximum portum Munychiam traiecit. Hirtuleius legatus Q. Sertorii, cum in Hispania inter duos montes .abruptos longum et angustum iter ingressus paucas duceret cohortes comperissetque ingentem manum hostium adventare, fossam transversam inter montes pressit vallumque materia exstructum incendit atque ita inter- cluso hoste evasit. C. Caesar bello civili, cum adversus Afranium copias educeret et reci- .piendi se sine periculo facultatem non haberet, sicut constiterat, prima et secunda acie in armis permanente, tertia autem acie furtim a tergo ad opus applicata, quindecim pedum fossam fecit, intra quam sub occasum solis armati se milites eius receperunt. Pericles Atheniensis, a Peloponnensiis in eum locum compulsus, qui .undique abruptis cinctus duos tantum exitus habebat, ab altera parte fossam ingentis latitudinis duxit velut hostis excludendi causa, ab altera limitem agere coepit, tamquam per eum erupturus. hi qui obsidebant, cum per fossam, quam ipse fecerat, exercitum Periclis non crederent evasurum, universi a limite obstiterunt Pericles, pontibus, quos praeparaverat, fossae iniectis, suos, quis non resistebatur, emisit. Lysimachus, ex his unus in quos opes Alexandri transierunt, cum edi- .tum collem castris destinasset, imprudentia autem suorum in inferiorem deductus vereretur ex superiore hostium incursum, triplices fossas intra vallum obiecit; deinde simplicibus fossis circa omnia tentoria ductis tota castra confodit et intersaepto hostium aditu, simul humo quoque et frondi- bus, quas fossis superiecerat, fallentibus, eruptione facta in superiora evasit. C. Fonteius Crassus in Hispania cum tribus milibus hominum prae- .datum profectus locoque iniquo circumventus ab Hasdrubale, ad primos tantum ordines relato consilio, incipiente nocte, quo tempore minime exspectabatur, per stationes hostium perrupit. L. Furius, exercitu perducto in locum iniquum, cum constituisset occul- .tare sollicitudinem suam, ne reliqui trepidarent, paulatim inflectit iter, tamquam circuitu maiore hostem aggressurus converso agmine ignarum rei quae agebatur exercitum incolumem reduxit. P. Decius tribunus bello Samnitico Cornelio Cosso consuli iniquis locis .deprehenso ab hostibus suasit, ut ad occupandum collem, qui erat in propinquo, modicam manum mitteret, seque ducem his qui mittebantur obtulit avocatus in diversum hostis dimisit consulem, Decium autem cinxit obseditque. illas quoque angustias noctu eruptione facta cum frustratus esset Decius, incolumis cum militibus consuli accessit. Idem fecit sub Atilio Calatino consule is, cuius varie traditur nomen .alii Laberium, nonnulli Q. Caedicium, plurimi Calpurnium Flam- mam vocitatum scripserunt. is cum demissum in eam vallem videret exercitum, cuius latera omniaque superiora hostis insederat, depoposcit et accepit trecentos milites, quos adhortatus, ut virtute sua exercitum servarent, in mediam vallem decucurrit et ad opprimendos eos undique descendit hostis longoque et aspero proelio retentus occasionem consuli ad extrahendum exercitum dedit. Q. Minucius consul in Liguria, demisso in angustias exercitu, cum iam .omnibus obversaretur Caudinae cladis exemplum, Numidas auxiliares, tam propter ipsorum quam propter equorum deformitatem despiciendos, iussit adequitare faucibus, quae tenebantur. primo intenti hostes, ne lacesserentur, stationem obiecerunt. de industria Numidae ad augendum sui contemptum labi equis et per ludibrium spectaculo esse affectaverunt. ad novitatem rei laxatis ordinibus barbari in spectaculum usque resoluti sunt. quod ubi animadverterunt Numidae, paulatim succedentes additis calcaribus per intermissas hostium stationes eruperunt quorum deinde cum proximos in- cenderent agros, necesse Liguribus fuit avocari ad defendenda sua inclu- sosque Romanos emittere. L. Sulla, bello sociali apud Aeserniam inter angustias deprehensus ab .exercitu hostium, cui Duillius praeerat, colloquio petito de condicionibus pacis agitabat sine effectu hostem tamen propter indutias neglegentia reso- lutum animadvertens, nocte profectus relicto bucinatore, qui vigilias ad fidem remanentium divideret et quarta vigilia commissa consequeretur, incolumes suos cum omnibus impedimentis tormentisque in tuta perduxit. Idem adversus Archelaum praefectum Mithridatis in Cappadocia, iniqui- .tate locorum et multitudine hostium pressus, fecit pacis mentionem inter- positoque tempore etiam indutiarum et per haec avocata intentione adver- sariorum evasit. Hasdrubal, frater Hannibalis, cum saltum non posset evadere, faucibus .eius obsessis, egit cum Claudio Nerone recepitque dimissum Hispania excessurum. cavillatus deinde condicionibus dies aliquot extraxit, quibus omnibus non omisit per angustos tramites et ob id neglectos dimittere per partes exercitum ipse deinde cum reliquis expeditis facile effugit. Spartacus fossam, qua erat a M. Crasso circumdatus, caesis captivorum .pecorumque corporibus noctu replevit et supergressus est. Idem, in Vesuvio obsessus ea parte, qua mons asperrimus erat ideoque .incustoditus, ex vimine silvestri catenas conseruit quibus demissus non solum evasit, verum etiam ex alio latere Clodium ita terruit, ut aliquot cohortes gladiatoribus quattuor et septuaginta cesserint. Idem, cum ab L. Varinio proconsule praeclusus esset, palis per modica .intervalla fixis ante portam erecta cadavera, adornata veste atque armis, alligavit, ut procul intuentibus stationis species esset, ignibus per tota castra factis imagine vana deluso hoste copias silentio noctis eduxit. Brasidas dux Lacedaemoniorum, circa Amphipolim ab Atheniensium .multitudine numero impar deprehensus, claudendum se praestitit, ut per longum coronae ambitum extenuaret hostilem frequentiam, quaque raris- simi obstabant, erupit. Iphicrates in Thracia, cum depresso loco castra posuisset, explorasset .autem ab hoste proximum teneri collem, ex quo unus ad opprimendos ipsos descensus erat, nocte paucis intra castra relictis imperavit, multos ignes facerent, eductoque exercitu et disposito circa latera praedictae viae passus est transire barbaros locorumque iniquitate, in qua ipse fuerat, in illos conversa, parte exercitus terga eorum cecidit, parte castra cepit. Darius, ut falleret Scythas discessu, canes atque asinos in castris reliquit .quos cum latrantes rudentesque hostis audiret, remanere Darium credidit. Eundem errorem obiecturi nostris Ligures per diversa loca buculos .laqueis ad arbores alligaverunt, qui diducti frequentiore mugitu speciem remanentium praebebant hostium. Hanno, ab hostibus clausus, locum eruptioni maxime aptum aggestis .levibus materiis incendit tum hoste ad ceteros exitus custodiendos avocato milites per ipsam flammam eduxit, admonitos ora scutis, crura veste con- tegere. Hannibal, ut iniquitatem locorum et inopiam instante Fabio Maximo .effugeret, noctu boves, quibus ad cornua fasciculos alligaverat sarmen- torum, subiecto igne dimisit; cumque ipso motu adulescente flamma turba- retur pecus, magna discursatione montes, in quos actum erat, collustravit. Romani, qui ad speculandum concurrerant, primo prodigium opinati sunt; dein cum certa Fabio renuntiassent, ille insidiarum metu suos castris conti- nuit barbari obsistente nullo profecti sunt. DE INSIDIIS IN ITINERE FACTIS Fulvius Nobilior, cum ex Samnio in Lucanos exercitum duceret et ..cognovisset a perfugis hostes novissimum agmen eius aggressuros, fortissi- mam legionem primo ire, ultima sequi iussit impedimenta. ita factum pro occasione amplexi hostes diripere sarcinas coeperunt Fulvius legionem, de qua supra dictum est, quinque cohortes in dextram viae partem direxit, quinque ad sinistram, atque ita praedationi intentos hostes explicato per utraque latera milite clausit ceciditque. Idem, hostibus tergum eius in itinere prementibus, flumine interveniente .non ita magno, ut transitum prohiberet, moraretur tamen rapididate, alteram legionem in occulto citra flumen collocavit, ut hostes paucitate contempta audacius sequerentur quod ubi factum est, legio, quae ob hoc disposita erat, ex insidiis hostem aggressa vastavit. Iphicrates in Thraciam, cum propter condicionem locorum longum .agmen deduceret et nuntiatum esset ei hostes summum id aggressuros, cohortes in utraque latera secedere et consistere iussit, ceteros suffugere et iter maturare; transeunte autem toto agmine lectissimos quosque retinuit et ita passim circa praedam occupatos hostes, iam etiam fatigatos, ipse requietis et ordinatis suis aggressus fudit exuitque praeda. Boii in silva Litana, quam transiturus erat noster exercitus, succiderunt .arbores ita, ut parte exigua sustentatae starent, donec impellerentur; delitue- runt deinde ad extremas ipsi ingressoque silvam hoste per proximas ulteriores impulerunt eo modo propagata pariter supra Romanos ruina magnam manum eliserunt. QUEMADMODUM EA, QUIBUS DEFICIEMUR, VIDEANTUR NON DEESSE AUT USUS EORUM EXPLEATUR L. Caecilius Metellus, quia usu navium, quibus elephantos trans- ..portaret, deficiebatur, iunxit dolia constravitque tabulatis ac super ea positos per Siculum fretum transmisit. Hannibal, cum in praealti fluminis transitum elephantos non posset .compellere nec navium aut materiarum, quibus rates construerentur, copiam haberet, iussit ferocissimum elephantum sub aure vulnerari et eum, qui vulnerasset, tranato statim flumine procurrere elephantus exasperatus ad persequendum doloris sui auctorem tranavit amnem et reliquis idem audendi fecit exemplum. Carthaginiensium duces instructuri classem, quia sparto deficiebantur, .crinibus tonsarum mulierum ad funes efficiendos usi sunt. Idem Massilienses et Rhodii fecerunt. . M. Antonius a Mutina profugus cortices pro scutis militibus suis dedit. . Spartaco copiisque eius scuta ex vimine fuerunt, quae coriis tege- .bantur. Non alienus, ut arbitror, hic locus est referendi factum Alexandri .Macedonis illud nobile, qui per deserta Africae itinera gravissima siti cum exercitu affectus oblatam sibi a milite in galea aquam spectantibus universis effudit, utilior exemplo temperantiae, quam si communicare potuisset. DE DISTRINGENDIS HOSTIBUS Coriolanus, cum ignominiam damnationis suae bello ulcisceretur, ..populationem patriciorum agrorum inhibuit, deustis vastatisque plebe- iorum, ut discordiam moveret, qua consensus Romanorum distringeretur. Hannibal Fabium, cui neque virtute neque artibus bellandi par erat, ut .infamia distringeret, agris eius abstinuit, ceteros populatus. contra ille, ne suspecta civibus fides esset, magnitudine animi effecit, publicatis possessioni- bus suis. Fabius Maximus quinto consul, cum Gallorum et Umbrorum, Etrus- .corum, Samnitium adversus populum Romanum exercitus coissent, contra quos et ipse trans Appenninum in Sentinate castra communiebat, scripsit Fulvio et Postumio, qui in praesidio urbi erant, copias ad Clusium move- rent. quibus assecutis ad sua defendenda Etrusci Umbrique deverterunt relictos Samnites Gallosque Fabius et collega Decius aggressi vicerunt. M. Curius adversus Sabinos, qui ingenti exercitu conscripto relictis .finibus suis nostros occupaverant, occultis itineribus manum misit, quae desolatos agros eorum vicosque per diversa incenderunt Sabini ad arcen- dam domesticam vastitatem recesserunt; Curio contigit et vacuos infestare hostium fines et exercitum sine proelio avertere sparsumque caedere. T. Didius, paucitate suorum diffidens, cum in adventum earum legio- .num, quas exspectabat, traheret bellum et occurrere eis hostem comperisset, contione advocata aptari iussit milites ad pugnam ac de industria neglegen- tius custodiri captivos. ex quibus pauci, qui profugerant, nuntiaverunt suis pugnam imminere at illi, ne sub exspectatione proelii diducerent viris, omiserunt occurrere eis, quibus insidiabantur legiones tutissime nullo excipiente ad Didium pervenerunt. Bello Punico quaedam civitates, quae a Romanis deficere ad Poenos .destinaverant, cum obsides dedissent, quos recipere, antequam desciscerent, studebant, simulaverunt seditionem inter finitimos ortam, quam Romano- rum legati dirimere deberent, missosque eos velut contraria pignora reti- nuerunt nec ante reddiderunt, quam ipsi reciperarent suos. Legati Romanorum, cum missi essent ad Antiochum regem, qui secum .Hannibalem victis iam Carthaginiensibus habebat consiliumque eius adver- sus Romanos instruebat, crebris cum Hannibale colloquiis effecerunt, ut is regi fieret suspectus, cui gratissimus alioquin et utilis erat propter calli- ditatem et peritiam bellandi. Q. Metellus adversus Iugurtham bellum gerens missos ad se legatos .eius corrupit, ut sibi proderent regem; cum et alii venissent, idem fecit; eodem consilio usus est et adversus tertios. sed de captivitate Iugurthae res parum processit vivum enim tradi sibi volebat. plurimum tamen consecutus est nam cum interceptae fuissent epistulae eius ad regios amicos scriptae, in omnis eos rex animadvertit spoliatusque consiliis amicos postea parare non potuit. C. Caesar, per exceptum quendam aquatorem cum comperisset Afranium .Petreiumque castra noctu moturos, ut citra vexationem suorum hostilia impediret consilia, initio statim noctis vasa conclamare milites et praeter adversariorum castra agi mulos cum fremitu et sono iussit; continuere se, quos retentos volebat, arbitrati castra Caesarem movere. Scipio Africanus ad excipienda auxilia cum commeatibus Hannibali .venientia Minucium Thermum dimisit, ipse subventurus. Dionysius, Syracusanorum tyrannus, cum Afri ingenti multitudine .traiecturi essent in Siciliam ad eum oppugnandum, castella pluribus locis communiit custodibusque praecepit, ut ea advenienti hosti dederent dimis- sique Syracusas occulte redirent. Afris necesse fuit capta castella praesidio obtinere quos Dionysius, redactos ad quam voluerat paucitatem, paene iam par numero aggressus vicit, cum suos contraxisset et adversarios sparsisset. Agesilaus Lacedaemonius, cum inferret bellum Tissaphernae, Cariam .se petere simulavit, quasi aptius locis montuosis adversus hostem equitatu praevalentem pugnaturus. per hanc consilii ostentationem avocato in Cariam Tissapherne, ipse Lydiam, ubi caput hostium regni erat, irrupit oppressisque, qui illic agebant, pecunia regia potitus est. DE SEDITIONE MILITUM COMPESCENDA Aulus Manlius consul, cum comperisset coniurasse milites in hibernis ..Campaniae, ut iugulatis hospitibus ipsi res invaderent eorum, rumorem sparsit, eodem loco hibernaturos atque ita dilato coniuratorum consilio Campaniam periculo liberavit et ex occasione nocentes puniit. L. Sulla, cum legiones civium Romanorum perniciosa seditione furerent, .consilio restituit sanitatem efferatis. propere enim annuntiari iussit, hostem adesse, et ad arma vocantium clamorem tolli, signa canere discussa seditio est universis adversus hostem consentientibus. Cn. Pompeius, trucidato ab exercitu Mediolani senatu, ne tumultum .moveret, si solos evocasset nocentes, mixtos eis, qui extra delictum erant, venire iussit. ita et noxii minore cum metu, quia non segregati ideoque non ex causa culpae videbantur arcessiri, paruerunt et illi, quibus integra erat conscientia, custodiendis quoque nocentibus attenderunt, ne illorum fuga inquinarentur. C. Caesar, cum quaedam legiones eius seditionem movissent, adeo ut .in perniciem quoque ducis viderentur consurrecturae, dissimulato metu processit ad milites postulantibusque missionem ultro minaci vultu dedit exauctoratos paenitentia coegit satisfacere imperatori obsequentioresque in reliqua opera se dare. QUEMADMODUM INTEMPESTIVA POSTULATIO PUGNAE INHIBEATUR Q. Sertorius, quod experimento didicerat imparem se universo Ro- ..manorum exercitui, ut barbaros quoque inconsulte pugnam exposcentes doceret, adductis in conspectum duobus equis, praevalido alteri, alteri admodum exili duos admovit iuvenes similiter affectos, robustum et gracilem. ac robustiori imperavit equo exili universam caudam abrumpere, gracili autem valentiorem per singulos pilos vellere. cumque gracilis fecisset, quod imperatum erat, validissimus cum infirmis equi cauda sine effectu luctaretur, naturam, inquit Sertorius, Romanarum cohortium per hoc vobis exemplum ostendi, milites insuperabiles sunt universas aggre- dienti; easdem lacerabit et carpet, qui per partes attemptaverit. Idem, cum videret suos pugnae signum inconsulte flagitantes crederetque .rupturos imperium, nisi congrederentur, permisit turmae equitum ad lacessendos hostes ire laborantique submisit alias et sic recepit omnes tutiusque et sine noxa ostendit, quis exitus flagitatam pugnam mansisset obsequentissimis inde eis usus est. Agesilaus Lacedaemonius, cum adversus Thebanos castra super ripam .posuisset multoque maiorem hostium manum esse intellegeret et ideo suos arcere a cupiditate decernendi vellet, dixit responso deum se ex collibus pugnare iussum et ita exiguo praesidio ad ripam posito accessit in colles quod Thebani pro metu interpretati transierunt flumen et, cum facile depulissent praesidium, ceteros insecuti avidius iniquitate locorum a pauci- oribus victi sunt. Scorylo, dux Dacorum, cum sciret dissociatum armis civilibus populum .Romanum neque tamen sibi temptandum arbitraretur, quia externo bello posset concordia inter cives coalescere, duos canes in conspectu popu- larium commisit iisque acerrime inter ipsos pugnantibus lupum ostendit, quem protinus canes omissa inter se ira aggressi sunt quo exemplo prohibuit barbaros ab impetu Romanis profuturo. QUEMADMODUM INCITANDUS SIT AD PROELIUM EXERCITUS M. Fabius et Cn. Manlius consules adversus Etruscos propter seditio- ..nes detractante proelium exercitu ultro simulaverunt cunctationem, donec milites probris hostium coacti pugnam deposcerent iurarentque se ex ea victores redituros. Fulvius Nobilior, cum adversus Samnitium numerosum exercitum et .successibus tumidum parvis copiis necesse haberet decertare, simulavit unam legionem hostium corruptam a se ad proditionem imperavitque ad eius rei fidem tribunis et primis ordinibus et centurionibus, quantum quisque numeratae pecuniae aut auri argentique haberet, conferret, ut repraesentari merces proditoribus posset; se autem his qui contulissent pollicitus est consummata victoria ampla insuper praemia daturum quae persuasio Romanis alacritatem attulit et fiduciam, unde etiam praeclara victoria commisso statim bello parata est. C. Caesar adversus Germanos et Ariovistum pugnaturus confusis suo- .rum animis pro contione dixit, nullius se eo die opera nisi decimae legionis usurum quo consecutus est, ut decimani tamquam praecipuae fortitudinis testimonio cogerentur et ceteri pudore, ne penes alios gloria virtutis esset. Q. Fabius, quia egregie sciebat et Romanos eius esse libertatis, quae .contumelia exasperaretur, et a Poenis nihil iustum aut moderatum exspecta- bat, misit legatos Carthaginem de condicionibus pacis quas cum illi iniquitatis et insolentiae plenas rettulissent, exercitus Romanorum ad pugnandum concitatus est. Agesilaus, Lacedaemoniorum dux, cum prope ab Orchomeno, socia .civitate, castra haberet comperissetque plerosque ex militibus pretiosissima rerum deponere intra munimenta, praecepit oppidanis, ne quid ad exercitum suum pertinens reciperetur, quo ardentius dimicaret miles, qui sciret sibi pro omnibus suis pugnandum. Epaminondas, dux Thebanorum, adversus Lacedaemonios dimica- .turus, ut non solum viribus milites sui, verum etiam affectibus adiuvarentur, pronuntiavit in contione destinatum Lacedaemoniis, si victoria poterentur, omnes virilis sexus interficere, uxoribus autem eo rum et liberis in servitutem abductis Thebas diruere qua denuntiatione concitati primo impetu Thebani Lacedaemonios expugnaverunt. Leotychidas, dux Lacedaemoniorum, classe pugnaturus eodem die, .quo vicerant socii, quamvis ignarus actae rei vulgavit nuntiatam sibi victo- riam partium, quo constantiores ad pugnam milites haberet. Aulus Postumius proelio, quo cum Latinis conflixit, oblata specie .duorum in equis iuvenum animos suorum erexit, Pollucem et Castorem adesse dicens, ac sic proelium restituit. Archidamus Lacedaemonius adversus Arcades bellum gerens arma in .castris statuit et circa ea duci equos noctu clam imperavit quorum vestigia mane, tamquam Castor et Pollux perequitassent, ostendens affuturos eos- dem ipsis proeliantibus persuasit. Pericles, dux Atheniensium, initurus proelium, cum animadvertisset .lucum, ex quo utraque acies conspici poterat, densissimae opacitatis, vastum alioquin et Diti patri sacrum, ingentis illic staturae hominem, altissimis coturnis et veste purpurea et coma venerabilem, in curru candidorum equorum sublimem constituit, qui dato signo pugnae proveheretur et voce Periclem nomine appellans cohortaretur eum diceretque deos Atheniensibus adesse quo paene ante coniectum teli hostes terga verterunt. L. Sulla, quo paratiorem militem ad pugnandum haberet, praedici sibi .a diis futura simulavit, postremo etiam in conspectu exercitus, priusquam in aciem descenderet, signum modicae amplitudinis, quod Delphis sustule- rat, orabat petebatque, promissam victoriam maturaret. C. Marius sagam quandam ex Syria habuit, a qua se dimicationum .eventus praediscere simulabat. Q. Sertorius, cum barbaro et rationis indocili milite uteretur, cervam .candidam insignis formae per Lusitaniam ducebat et ab ea se, quae agenda aut vitanda essent, praenoscere asseverabat, ut barbari ad omnia tamquam divinitus imperata oboedirent. Hoc genere strategematon non tantum ea parte utendum est, qua im- peritos existimabimus esse, apud quos his utemur, sed multo magis ea, qua talia erunt, quae excogitabuntur, ut a diis monstrata credantur. Alexander Macedo sacrificaturus inscripsit medicamento haruspicis .manum, quam ille extis erat suppositurus. litterae significabant victoriam Alexandro dari quas cum iecur calidum rapuisset et a rege militi esset ostensum, auxit animum tamquam deo spondente victoriam. Idem fecit Sudines haruspex proelium Eumene cum Gallis commis- .suro. Epaminondas Thebanus adversus Lacedaemonios, fiduciam suorum .religione adiuvandam ratus, arma, quae ornamentis affixa in templis erant, nocte subtraxit persuasitque militibus deos iter suum sequi, ut proeliantibus ipsis adessent. Agesilaus Lacedaemonius, cum quosdam Persarum cepisset, quorum .habitus multum terroris praefert, quotiens veste tegitur, nudatos militibus suis ostendit, ut alba corpora et umbratica contemnerentur. Gelo, Syracusarum tyrannus, bello adversum Poenos suscepto, cum .multos cepisset, infirmissimum quemque praecipue ex auxiliaribus, qui ni- gerrimi erant, nudatum in conspectum suorum produxit, ut persuaderet contemnendos. Cyrus, rex Persarum, ut concitaret animos popularium, tota die in .excidenda silva quadam eos fatigavit; deinde postridie praestitit eis libera- lissimas epulas et interrogavit, utro magis gauderent. cumque ei praesentia probassent, atqui per haec, inquit, ad illa perveniendum est nam liberi beatique esse, nisi Medos viceritis, non potestis, atque ita eos ad cupidi- tatem proelii concitavit. L. Sulla, quia adversus Archelaum praefectum Mithridatis apud Pirae- .ea pigrioribus ad proelium militibus utebatur, opere eos fatigando compulit ad poscendum ultro pugnae signum. Fabius Maximus veritus, ne qua fiducia navium, ad quas refugium .erat, minus constanter pugnaret exercitus, incendi eas, priusquam iniret proelium, iussit. DE DISSOLVENDO METU, QUEM MILITES EX ADVERSIS CONCEPERINT OMINIBUS Scipio, ex Italia in Africam transportato exercitu, cum egrediens nave ..prolapsus esset et ob hoc attonitos milites cerneret, id quod trepidationem afferebat, constantia et magnitudine animi in hortationem convertit et plaudite, inquit, milites, Africam oppressi. C. Caesar, cum forte conscendens navem lapsus esset, teneo te, terra .mater, inquit qua interpretatione effecit, ut repetiturus illas a quibus proficiscebatur terras videretur. T. Sempronius Gracchus consul, acie adversus Picentes directa, cum .subitus terrae motus utrasque partis confudisset, exhortatione confirmavit suos et impulit, consternatum superstitione invaderent hostem, adortusque devicit. Sertorius, cum equitum scuta extrinsecus equorumque pecora cruenta .subito prodigio apparuissent, victoriam portendi interpretatus est, quoniam illae partes solerent hostili cruore respergi. Epaminondas Thebanus contristatis militibus, quod ex hasta eius .ornamentum infulae more dependens ventus ablatum in sepulchrum Lace- daemonii cuiusdam depulerat, nolite, inquit, milites, trepidare; Lace- daemoniis significatur interitus sepulchra enim funeribus ornantur. Idem, cum fax de caelo nocte delapsa eos qui animadverterunt terruisset, .lumen, inquit, hoc numina ostendunt. Idem, instante adversus Lacedaemonios pugna, cum sedile in quo .resederat succubuisset et id vulgo pro tristi exciperetur significatione confusi milites interpretarentur, immo, inquit, vetamur sedere. L. Sulpicius Gallus defectum lunae imminentem, ne pro ostento .exciperent milites, praedixit futurum, additis rationibus causisque defec- tionis. Agathocles Syracusanus adversus Poenos, simili eiusdem sideris de- .minutione quia sub diem pugnae ut prodigio milites sui consternati erant, ratione qua id accideret exposita docuit, quidquid illud foret, ad rerum naturam, non ad ipsorum propositum pertinere. Pericles, cum in castra eius fulmen decidisset terruissetque milites, .advocata contione lapidibus in conspectu omnium collisis ignem excussit sedavitque conturbationem, cum docuisset similiter nubium attritu excuti fulmen. Timotheus Atheniensis adversus Corcyraeos navali proelio decertaturus .gubernatori suo, qui proficiscenti iam classi signum receptui coeperat dare, quia ex remigibus quendam sternutantem audierat, miraris, inquit, ex tot milibus unum perfrixisse? Chabrias Atheniensis classe dimicaturus, excusso ante navem ipsius .fulmine, exterritis per tale prodigium militibus, nunc, inquit, potissi- mum ineunda pugna est, cum deorum maximus Iuppiter adesse numen suum classi nostrae ostendit.Sextus Iulius Frontinus, Strategemata .pr.. STRATEGEMATON LIBER PRIMUS Cum ad instruendam rei militaris scientiam unus ex numero studio- .pr..sorum eius accesserim eique destinato, quantum cura nostra valuit, satis- fecisse visus sim, deberi adhuc institutae arbitror operae, ut sollertia ducum facta, quae a Graecis una στρατηγημάτων appellatione comprehensa sunt, expeditis amplectar commentariis. ita enim consilii quoque et providentiae exemplis succincti duces erunt, unde illis excogitandi generandique similia facultas nutriatur; praeterea continget, ne de eventu trepidet inventionis suae, qui probatis eam experimentis comparabit. Illud neque ignoro neque infitior, et rerum gestarum scriptores indagine .operis sui hanc quoque partem esse complexos et ab auctoribus exemplorum, quidquid insigne aliquo modo fuit, traditum. sed, ut opinor, occupatis velo- citate consuli debet. longum est enim singula et sparsa per immensum corpus historiarum persequi, et hi, qui notabilia excerpserunt, ipso velut acervo rerum confuderunt legentem. nostra sedulitas impendet operam, ut, quemad- modum res poscet, ipsum quod exigitur quasi ad interrogatum exhibeat. circumspectis enim generibus, praeparavi opportuna exemplorum veluti consilia. quo magis autem discreta ad rerum varietatem apte collocarentur, in tres libros ea diduximus. in primo erunt exempla, quae competant proelio nondum commisso; in secundo, quae ad proelium et confectam pacationem pertineant; tertius inferendae solvendaeque obsidioni habebit στρατηγή- ματα; quibus deinceps generibus suas species attribui. Huic labori non iniuste veniam paciscar, ne me pro incurioso reprehen- .dat, qui praeteritum aliquod a nobis reppererit exemplum. quis enim ad percensenda omnia monumenta, quae utraque lingua tradita sunt, suffi- ciat? at multa et transire mihi ipse permisi. quod me non sine causa fecisse scient, qui aliorum libros eadem promittentium legerint. verum facile erit sub quaque specie suggerere. nam cum hoc opus, sicut cetera, usus potius aliorum quam meae commendationis causa aggressus sim, adiuvari me ab his, qui aliquid illi astruent, non argui credam. Si qui erunt, quibus volumina haec cordi sint, meminerint στρατηγικῶν .et στρατηγημάτων perquam similem naturam discernere. namque omnia, quae a duce provide, utiliter, magnifice, constanter fiunt, στρατηγικὰ habebuntur, si in specie eorum sunt, στρατηγήματα. horum propria vis in arte sollertiaque posita proficit tam ubi cavendus quam opprimendus hostis sit. qua in re cum verborum quoque illustris exstiterit effectus, ut factorum ita dictorum exempla posuimus. Species eorum, quae instruant ducem in his, quae ante proelium gerenda .sunt I. De occultandis consiliis. II. De explorandis consiliis hostium. III. De constituendo statu belli. IV. De transducendo exercitu per loca hosti infesta. V. De evadendo ex locis difficillimis. VI. De insidiis in itinere factis. VII. Quemadmodum ea, quibus deficiemur, videantur non deesse aut usus eorum expleatur. VIII. De distringendis hostibus. IX. De seditione militum compescenda. X. Quemadmodum intempestiva postulatio pugnae inhibeatur. XI. Quemadmodum incitandus sit ad proelium exercitus. XII. De dissolvendo metu, quem milites ex adversis conceperint ominibus. DE OCCULTANDIS CONSILIIS M. Porcius Cato devictas a se Hispaniae civitates existimabat in ..tempore rebellaturas fiducia murorum. scripsit itaque singulis, ut diruerent munimenta, minatus bellum, nisi confestim obtemperassent, epistulasque universis civitatibus eodem die reddi iussit unaquaeque urbium sibi soli credidit imperatum; contumaces conspiratio potuit facere, si omnibus idem denuntiari notum fuisset. Himilco dux Poenorum, ut in Siciliam inopinatus appelleret classem, .non pronuntiavit, quo proficisceretur, sed tabellas, in quibus scriptum erat, quam partem peti vellet, universis gubernatoribus dedit signatas prae- cepitque, ne quis legeret nisi vi tempestatis a cursu praetoriae navis ab- ductus. C. Laelius, ad Syphacem profectus legatus, quosdam ex tribunis et .centurionibus per speciem servitutis ac ministerii exploratores secum duxit ex quibus L. Statorium, quem, quia saepius in isdem castris fuerat, quidam ex hostibus videbantur agnoscere, occultandae condicionis eius causa baculo ut servum castigavit. Tarquinius Superbus pater, principes Gabinorum interficiendos .arbitratus, quia hoc nemini volebat commissum, nihil nuntio respondit, qui ad eum a filio erat missus; tantum virga eminentia papaverum capita, cum forte in horto ambularet, decussit. nuntius sine responso reversus renunti- avit adulescenti Tarquinio, quid agentem patrem vidisset; ille intellexit idem esse eminentibus faciendum. C. Caesar, quod suspectam habebat Aegyptiorum fidem, per speciem .securitatis inspectioni urbis atque operum ac simul licentioribus conviviis deditus, videri voluit captum se gratia locorum ad mores Alexandrinos vitamque deficeret atque inter eam dissimulationem praeparatis subsidiis occupavit Aegyptum. Ventidius Parthico bello adversus Pacorum regem, non ignarus Phar- .naeum quendam, natione Cyrrhestem, ex his qui socii videbantur, omnia quae apud ipsos agerentur nuntiare Parthis, perfidiam barbari ad utilitates suas convertit. nam quae maxime fieri cupiebat, ea vereri se ne acciderent, quae timebat, ea ut evenirent optare simulabat. sollicitus itaque, ne Parthi ante transirent Euphraten, quam sibi supervenirent legiones, quas in Cappadocia trans Taurum habebat, studiose cum proditore egit, uti sollemni perfidia Parthis suaderet, per Zeugma traicerent exercitum, qua et brevis- simum iter est et demisso alveo Euphrates decurrit namque si illa veni- rent, asseverabat se opportunitate collium usurum ad eludendos sagittarios, omnia autem vereri, si se infra per patentis campos proiecissent. inducti hac affirmatione barbari inferiore itinere per circuitum adduxerunt exer- citum dumque fusiores ripas et ob hoc operosiores pontes iungunt instrumentaque moliuntur, quadraginta amplius dies impenderunt quo spatio Ventidius ad contrahendas usus est copias eisque triduo, antequam Parthus adveniret, receptis acie commissa vicit Pacorum et interfecit. Mithridates, circumvallante Pompeio, fugam in proximum diem .moliens, huius consilii obscurandi causa latius et usque ad applicitas hosti valles pabulatus, colloquia quoque cum pluribus avertendae suspicionis causa in posterum constituit, ignes etiam frequentiores per tota castra fieri iussit secunda deinde vigilia praeter ipsa hostium castra agmen eduxit. Imperator Caesar Domitianus Augustus Germanicus, cum Germanos, .qui in armis erant, vellet opprimere nec ignoraret maiore bellum molitione inituros, si adventum tanti ducis praesensissent, profectionis suae census obtexuit Galliarum sub quibus inopinato bello affusus contusa immanium ferocia nationum provinciis consuluit. Claudius Nero, cum e re publica esset Hasdrubalem copiasque eius, .antequam Hannibali fratri iungerentur, excidi idcircoque festinaret se Livio Salinatori collegae suo, cui bellum mandatum fuerat, parum fidenti viribus quae sub ipso erant, adiungere neque tamen discessum suum ab Hannibale, cui oppositus erat, sentiri vellet, decem milia fortissimorum militum elegit praecepitque legatis, quos relinquebat, ut eaedem stationes vigiliaeque agerentur, totidem ignes arderent, eadem facies castrorum servaretur, ne quid Hannibal suspicatus auderet adversus paucitatem relic- torum. cum deinde in Umbria occultatis itineribus collegae se iunxisset, vetuit castra ampliari, ne quod signum adventus sui Poeno daret, detrac- taturo pugnam, si consulum iunctas vires intellexisset. igitur inscium duplicatis aggressus copiis superavit et velocius omni nuntio rediit ad Hannibalem ita ex duobus callidissimis ducibus Poenorum eodem consilio alterum celavit, alterum oppressit. Themistocles exhortans suos ad suscitandos festinanter muros, quos .iussu Lacedaemoniorum deiecerant, legatis Lacedaemone missis, qui inter- pellarent, respondit, venturum se ad diluendam hanc existimationem et pervenit Lacedaemonem. ibi simulato morbo aliquantum temporis extraxit; et postquam intellexit suspectam esse tergiversationem suam, contendit falsum allatum ad eos rumorem et rogavit, mitterent aliquos ex princi- pibus, quibus crederent de munitione Athenarum. suis deinde clam scripsit, ut eos qui venissent retinerent, donec refectis operibus confiteretur Lacedaemoniis, munitas esse Athenas neque aliter principes eorum redire posse, quam si ipse remissus foret quod facile praestiterunt Lacedaemonii, ne unius interitum multorum morte pensarent. L. Furius, exercitu perducto in locum iniquum, cum constituisset .occultare sollicitudinem suam, ne reliqui trepidarent, paulatim se inflectens, tamquam circuitu maiore hostem aggressurus, converso agmine ignarum rei quae agebatur exercitum incolumem reduxit. Metellus Pius in Hispania interrogatus, quid postera die facturus .esset, tunicam meam, si eloqui posset, inquit, comburerem. M. Licinius Crassus percunctanti, quo tempore castra moturus .esset, respondit Vereris, ne tubam non exaudias? DE EXPLORANDIS CONSILIIS HOSTIUM Scipio Africanus, capta occasione mittendae ad Syphacem legationis, ..cum Laelio servorum habitu tribunos et centuriones electissimos ire iussit, quibus curae esset perspicere regias vires. hi, quo liberius castrorum posi- tionem scrutarentur, equum de industria dimissum tamquam fugientem persectati maximam partem munimentorum circumierunt quae cum nuntiassent, incendio confectum bellum est. Q. Fabius Maximus bello Etrusco, cum adhuc incognitae forent .Romanis ducibus sagaciores explorandi viae, fratrem Fabium Caesonem, peritum linguae Etruscae, iussit Tusco habitu penetrare Ciminiam silvam, intemptatam ante militi nostro quod is adeo prudenter atque industrie fecit, ut transgressus silvam Umbros Camertes, cum animadvertisset non alienos nomini Romano, ad societatem compulerit. Carthaginienses, cum animadvertissent Alexandri ita magnas opes, .ut Africae quoque immineret, unum ex civibus, virum acrem nomine Hamilcarem Rhodinum, iusserunt simulato exsilio ire ad regem omnique studio in amicitiam eius pervenire qua is potitus consilia eius nota civibus suis faciebat. Idem Carthaginienses miserunt, qui per speciem legatorum longo .tempore Romae morarentur exciperentque consilia nostrorum. M. Cato in Hispania, quia ad hostium consilia alia via pervenire non .potuerat, iussit trecentos milites simul impetum facere in stationem hostium raptumque unum ex his in castra perferre incolumem tortus ille omnia suorum arcana confessus est. C. Marius consul bello Cimbrico et Teutonico ad excutiendam Gal- .lorum et Ligurum fidem litteras eis misit, quarum pars prior praeceperat, ne interiores, quae praesignatae erant, ante certum tempus aperirentur easdem postea ante praestitutum diem repetiit et, quia resignatas reppererat, intellexit hostilia agitari. Est et aliud explorandi genus, quo ipsi duces nullo extrinsecus adiutorio per se provident, sicut Aemilius Paulus consul, bello Etrusco apud oppidum Vetuloniam .demissurus exercitum in planitiem, contemplatus procul avium multi- tudinem citatiore volatu ex silva consurrexisse, intellexit aliquid illic insi- diarum latere, quod et turbatae aves et plures simul evolaverant. praemissis igitur exploratoribus comperit decem milia Boiorum excipiendo ibi Romano- rum agmini imminere, eaque alio quam exspectabatur latere missis legionibus circumfudit. Similiter Tisamenus, Orestis filius, cum audisset iugum ab hostibus .natura munitum teneri, praemisit sciscitaturos, quid rei foret; ac referenti- bus eis non esse verum, quod opinaretur, ingressus iter, ubi vidit ex su- specto iugo magnam vim avium simul evolasse neque omnino residere, arbitratus latere illic agmen hostium itaque circumducto exercitu elusit insidiatores. Hasdrubal, frater Hannibalis, iunctum Livii et Neronis exercitum, .quamquam hoc illi non duplicatis castris dissimularent, intellexit, quod ab itinere strigosiores notabat equos et coloratiora hominum, ut ex via, cor- pora. DE CONSTITUENDO STATU BELLI Alexander Macedo, cum haberet vehementem exercitum, semper eum ..statum belli elegit, ut acie confligeret. C. Caesar bello civili, cum veteranum exercitum haberet, hostium autem .tironem esse sciret, acie semper decertare studuit. Fabius Maximus adversus Hannibalem, successibus proeliorum inso- .lentem, recedere ab ancipiti discrimine et tueri tantummodo Italiam consti- tuit Cunctatorisque nomen et per hoc summi ducis meruit. Byzantii adversus Philippum omne proeliandi discrimen evitantes, .omissa etiam finium tutela, intra munitiones oppidi se receperunt assecutique sunt, ut Philippus obsidionalis morae impatiens recederet. Hasdrubal, Gisgonis filius, secundo Punico bello in Hispania victum .exercitum, cum P. Scipio instaret, per urbes divisit ita factum est, ut Scipio, ne oppugnatione plurium oppidorum distringeretur, in hiberna suos reduceret. Themistocles adventante Xerxe, quia neque proelio pedestri neque .tutelae finium neque obsidioni credebat sufficere Athenienses, auctor fuit eis liberos et coniuges in Troezena et in alias amendandi relictoque oppido statum belli ad navale proelium transferendi. Idem fecit in eadem civitate Pericles adversum Lacedaemonios. . Scipio, manente in Italia Hannibale, transmisso in Africam exercitu .necessitatem Carthaginiensibus imposuit revocandi Hannibalem sic a domesticis finibus in hostiles transtulit bellum. Athenienses, cum Deceliam castellum ipsorum Lacedaemonii com- .munissent et frequentius vexarentur, classem, quae Peloponensum in- festarent, miserunt consecutique sunt, ut exercitus Lacedaemoniorum, qui Deceliae erat, revocaretur. Imperator Caesar Domitianus Augustus, cum Germani more suo e .saltibus et obscuris latebris subinde impugnarent nostros tutumque re- gressum in profunda silvarum haberent, limitibus per centum viginti milia passuum actis non mutavit tantum statum belli, sed et subiecit dicioni suae hostes, quorum refugia nudaverat. DE TRANSDUCENDO EXERCITU PER LOCA HOSTI INFESTA Aemilius Paulus consul, cum in Lucanis iuxta litus angusto itinere ..exercitum duceret et Tarentini ei classe insidiati agmen eius scorpionibus agressi essent, captivos lateri euntium praetexuit quorum respectu hostes inhibuere tela. Agesilaus Lacedaemonius, cum praeda onustus ex Phrygia rediret .insequerenturque hostes et ad locorum opportunitatem lacesserent agmen eius, ordinem captivorum ab utroque latere exercitus sui explicuit quibus dum parcitur ab hoste, spatium transeundi habuerunt Lacedaemonii. Idem, tenentibus angustias Thebanis, per quas transeundum habebat, .flexit iter, quasi Thebas contenderet exterritis Thebanis digressisque ad tutanda moenia repetitum iter, quo destinaverat, emensus est nullo obsistente. Nicostratus, dux Aetolorum, adversus Epirotas, cum ei aditus in .fines eorum angusti fierent, per alterum locum irrupturum se ostendens, omni illa ad prohibendum occurrente Epirotarum multitudine, reliquit suos paucos, qui speciem remanentis exercitus praeberent ipse cum cetera manu, quo non exspectabatur aditu, intravit. Autophradates Perses, cum in Pisidiam exercitum duceret et an- .gustias quasdam Pisidae occuparent, simulata vexatione traiciendi instituit reducere quod cum Pisidae credidissent, ille nocte validissimam manum ad eundem locum occupandum praemisit ac postero die totum traiecit exercitum. Philippus, Macedonum rex, Graeciam petens, cum Thermopylas .occupatas audiret et ad eum legati Aetolorum venissent acturi de pace, retentis eis ipse magnis itineribus ad angustias pertendit securisque custo- dibus et legatorum reditus exspectantibus inopinatus Thermopylas traiecit. Iphicrates, dux Atheniensium, adversus Anaxibium Lacedaemonium .in Hellesponto circa Abydon, cum transducendum exercitum haberet per loca, quae stationibus hostium tenebantur, alterum autem latus eius transitus abscisi montes premerent, alterum mare allueret, aliquamdiu moratus, cum incidisset frigidior solito dies et ob hoc nemini suspectus, delegit firmissimos quosque, quibus oleo ac mero calefactis praecepit, ipsam oram maris legerent, abruptiora tranarent atque ita custodes angusti- arum inopinatos oppressit a tergo. Cn. Pompeius, cum flumen transire propter oppositum hostium .exercitum non posset, assidue producere et reducere in castra instituit deinde, in eam demum persuasionem hoste perducto, ne ullam viam ad progressum Romanorum teneret, repente impetu facto transitum rapuit. Alexander Macedo, prohibente rege Indorum Poro traici exercitum .per flumen Hydaspen, adversus aquam assidue procurrere iussit suos et ubi eo more exercitationis assecutus est, ne quid a Poro adversa ripa caveretur, per superiorem partem subitum transmisit exercitum. Idem, quia Indi fluminis traiectu prohibebatur ab hoste, diversis locis a.in flumen equites instituit immittere et transitum minari; cumque exspec- tatione barbaros intentos teneret, insulam paulo remotiorem primum exiguo, deinde maiore praesidio occupavit atque inde in ulteriorem ripam transmisit ad quam manum opprimendam cum universi se hostes effu- dissent, ipse libero vado transgressus omnes copias coniunxit. Xenophon, ulteriorem ripam Armeniis tenentibus, duos iussit quaeri .aditus; et cum a vado inferiore repulsus esset, transiit ad superius, inde quoque prohibitus hostium occursu repetit vadum inferius, iussa quidem militum parte subsistere, et quae, cum Armenii ad inferioris vadi tutelam redissent, per superius transgrederetur Armenii, credentes decursuros omnes, decepti sunt a remanentibus; hi cum resistente nullo vadum superas- sent, transeuntium suorum fuere propugnatores. P. Claudius consul primo bello Punico, cum a Regio Messanam traicere .militem nequiret, custodientibus fretum Poenis, sparsit rumorem, quasi bellum iniussu populi inceptum gerere non posset, classemque in Italiam versus se agere simulavit digressis deinde Poenis, qui profectioni eius habuerant fidem, circumactas naves appulit Siciliae. Lacedaemoniorum duces, cum Syracusas navigare destinassent et .Poenorum dispositam per litus classem timerent, decem Punicas naves, quas captivas habebant, veluti victrices primas iusserunt agi, aut a latere iunctis aut puppe religatis suis qua specie deceptis Poenis transierunt. Philippus, cum angustias maris, quae Στενὰ appellantur, transnavigare .propter Atheniensium classem, quae opportunitatem loci custodiebat, non posset, scripsit Antipatro Thraciam rebellare, praesidiis quae ibi reliquerat interceptis sequeretur omnibus omissis. quae ut epistulae interciperentur ab hoste, curavit Athenienses, arcana Macedonum excepisse visi, classem abduxerunt; Philippus nullo prohibente angustias freti liberavit. Idem, quia Cherronessum, quae iuris Atheniensium erat, occupare a.prohibebatur, tenentibus transitum non Byzantiorum tantum, sed Rhodi- orum quoque et Chiorum navibus, conciliavit animos eorum reddendo naves, quas ceperat, quasi sequestres futuros ordinandae pacis inter se atque Byzantios, qui causa belli erant tractaque per magnum tempus postulatione, cum de industria subinde aliquid in condicionibus retexeret, classem per id tempus praeparavit eaque in angustias freti imparato hoste subitus evasit. Chabrias Atheniensis, cum adire portum Samiorum obstante navali .hostium praesidio non posset, paucas e suis navibus praeter portum missas iussit transire, arbitratus, qui in statione erant, persecuturos hisque per hoc consilium avocatis, nullo obstante portum cum reliqua adeptus est classe. DE EVADENDO EX LOCIS DIFFICILLIMIS Q. Sertorius in Hispania, cum a tergo instante hoste flumen traicere ..haberet, vallum in ripa eius in modum cavae lunae duxit et oneratum materiis incendit atque ita exclusis hostibus flumen libere transgressus est. Similiter Pelopidas Thebanus bello Thessalico transitum quaesivit. .namque castris ampliorem locum supra ripam complexus, vallum cervolis et alio materiae genere constructum incendit dumque ignibus sub- moventur hostes, ipse fluvium superavit. Q. Lutatius Catulus, cum a Cimbris pulsus unam spem salutis haberet, .si flumen liberasset, cuius ripam hostes tenebant, in proximo monte copias ostendit, tamquam ibi castra positurus. ac praecepit suis, ne sarcinas sol- verent aut onera deponerent neve quis ab ordinibus signisque discederet; et quo magis persuasionem hostium confirmaret, pauca tabernacula in conspectu erigi iussit ignesque fieri et quosdam vallum struere, quosdam in lignationem, ut conspicerentur, exire quod Cimbri vere agi existimantes et ipsi castris delegerunt locum dispersique in proximos agros ad comparanda ea, quae mansuris necessaria sunt, occasionem dederunt Catulo non solum flumen traiciendi, sed etiam castra eorum infestandi. Croesus, cum Halyn vado transire non posset neque navium aut pontis .faciendi copiam haberet, fossa superiore parte post castra deducta alveum fluminis a tergo exercitus sui reddidit. Cn. Pompeius Brundisii, cum excederet Italia et transferre bellum .proposuisset, instante a tergo Caesare conscensurus classem quasdam obstruxit vias, alias parietibus intersaepsit, alias intercidit fossis easque sudibus erectis praeclusas operuit cratibus, humo aggesta, quosdam aditus, qui ad portum ferebant, trabibus transmissis et in densum ordinem structis, ingenti mole tutatus. quibus perpetratis ad speciem retinendae urbis raros pro moenibus sagittarios reliquit, ceteras copias sine tumultu ad naves deduxit navigantem eum mox sagittarii quoque per itinera nota degressi parvis navigiis consecuti sunt. C. Duellius consul in portu Syracusano, quem temere intraverat, obiecta .ad ingressum catena clausus universos in puppem rettulit milites atque ita resupina navigia magna remigantium vi concitavit levatae prorae super catenam processerunt. qua parte superata transgressi rursus milites proras presserunt, in quas versum pondus decursum super catenam dedit navibus. Lysander Lacedaemonius, cum in portu Atheniensium cum tota classe .obsideretur, obrutis hostium navibus ab ea parte, qua faucibus angustissimis influit mare, milites suos clam in litus egredi iussit et subiectis rotis naves ad proximum portum Munychiam traiecit. Hirtuleius legatus Q. Sertorii, cum in Hispania inter duos montes .abruptos longum et angustum iter ingressus paucas duceret cohortes comperissetque ingentem manum hostium adventare, fossam transversam inter montes pressit vallumque materia exstructum incendit atque ita inter- cluso hoste evasit. C. Caesar bello civili, cum adversus Afranium copias educeret et reci- .piendi se sine periculo facultatem non haberet, sicut constiterat, prima et secunda acie in armis permanente, tertia autem acie furtim a tergo ad opus applicata, quindecim pedum fossam fecit, intra quam sub occasum solis armati se milites eius receperunt. Pericles Atheniensis, a Peloponnensiis in eum locum compulsus, qui .undique abruptis cinctus duos tantum exitus habebat, ab altera parte fossam ingentis latitudinis duxit velut hostis excludendi causa, ab altera limitem agere coepit, tamquam per eum erupturus. hi qui obsidebant, cum per fossam, quam ipse fecerat, exercitum Periclis non crederent evasurum, universi a limite obstiterunt Pericles, pontibus, quos praeparaverat, fossae iniectis, suos, quis non resistebatur, emisit. Lysimachus, ex his unus in quos opes Alexandri transierunt, cum edi- .tum collem castris destinasset, imprudentia autem suorum in inferiorem deductus vereretur ex superiore hostium incursum, triplices fossas intra vallum obiecit; deinde simplicibus fossis circa omnia tentoria ductis tota castra confodit et intersaepto hostium aditu, simul humo quoque et frondi- bus, quas fossis superiecerat, fallentibus, eruptione facta in superiora evasit. C. Fonteius Crassus in Hispania cum tribus milibus hominum prae- .datum profectus locoque iniquo circumventus ab Hasdrubale, ad primos tantum ordines relato consilio, incipiente nocte, quo tempore minime exspectabatur, per stationes hostium perrupit. L. Furius, exercitu perducto in locum iniquum, cum constituisset occul- .tare sollicitudinem suam, ne reliqui trepidarent, paulatim inflectit iter, tamquam circuitu maiore hostem aggressurus converso agmine ignarum rei quae agebatur exercitum incolumem reduxit. P. Decius tribunus bello Samnitico Cornelio Cosso consuli iniquis locis .deprehenso ab hostibus suasit, ut ad occupandum collem, qui erat in propinquo, modicam manum mitteret, seque ducem his qui mittebantur obtulit avocatus in diversum hostis dimisit consulem, Decium autem cinxit obseditque. illas quoque angustias noctu eruptione facta cum frustratus esset Decius, incolumis cum militibus consuli accessit. Idem fecit sub Atilio Calatino consule is, cuius varie traditur nomen .alii Laberium, nonnulli Q. Caedicium, plurimi Calpurnium Flam- mam vocitatum scripserunt. is cum demissum in eam vallem videret exercitum, cuius latera omniaque superiora hostis insederat, depoposcit et accepit trecentos milites, quos adhortatus, ut virtute sua exercitum servarent, in mediam vallem decucurrit et ad opprimendos eos undique descendit hostis longoque et aspero proelio retentus occasionem consuli ad extrahendum exercitum dedit. Q. Minucius consul in Liguria, demisso in angustias exercitu, cum iam .omnibus obversaretur Caudinae cladis exemplum, Numidas auxiliares, tam propter ipsorum quam propter equorum deformitatem despiciendos, iussit adequitare faucibus, quae tenebantur. primo intenti hostes, ne lacesserentur, stationem obiecerunt. de industria Numidae ad augendum sui contemptum labi equis et per ludibrium spectaculo esse affectaverunt. ad novitatem rei laxatis ordinibus barbari in spectaculum usque resoluti sunt. quod ubi animadverterunt Numidae, paulatim succedentes additis calcaribus per intermissas hostium stationes eruperunt quorum deinde cum proximos in- cenderent agros, necesse Liguribus fuit avocari ad defendenda sua inclu- sosque Romanos emittere. L. Sulla, bello sociali apud Aeserniam inter angustias deprehensus ab .exercitu hostium, cui Duillius praeerat, colloquio petito de condicionibus pacis agitabat sine effectu hostem tamen propter indutias neglegentia reso- lutum animadvertens, nocte profectus relicto bucinatore, qui vigilias ad fidem remanentium divideret et quarta vigilia commissa consequeretur, incolumes suos cum omnibus impedimentis tormentisque in tuta perduxit. Idem adversus Archelaum praefectum Mithridatis in Cappadocia, iniqui- .tate locorum et multitudine hostium pressus, fecit pacis mentionem inter- positoque tempore etiam indutiarum et per haec avocata intentione adver- sariorum evasit. Hasdrubal, frater Hannibalis, cum saltum non posset evadere, faucibus .eius obsessis, egit cum Claudio Nerone recepitque dimissum Hispania excessurum. cavillatus deinde condicionibus dies aliquot extraxit, quibus omnibus non omisit per angustos tramites et ob id neglectos dimittere per partes exercitum ipse deinde cum reliquis expeditis facile effugit. Spartacus fossam, qua erat a M. Crasso circumdatus, caesis captivorum .pecorumque corporibus noctu replevit et supergressus est. Idem, in Vesuvio obsessus ea parte, qua mons asperrimus erat ideoque .incustoditus, ex vimine silvestri catenas conseruit quibus demissus non solum evasit, verum etiam ex alio latere Clodium ita terruit, ut aliquot cohortes gladiatoribus quattuor et septuaginta cesserint. Idem, cum ab L. Varinio proconsule praeclusus esset, palis per modica .intervalla fixis ante portam erecta cadavera, adornata veste atque armis, alligavit, ut procul intuentibus stationis species esset, ignibus per tota castra factis imagine vana deluso hoste copias silentio noctis eduxit. Brasidas dux Lacedaemoniorum, circa Amphipolim ab Atheniensium .multitudine numero impar deprehensus, claudendum se praestitit, ut per longum coronae ambitum extenuaret hostilem frequentiam, quaque raris- simi obstabant, erupit. Iphicrates in Thracia, cum depresso loco castra posuisset, explorasset .autem ab hoste proximum teneri collem, ex quo unus ad opprimendos ipsos descensus erat, nocte paucis intra castra relictis imperavit, multos ignes facerent, eductoque exercitu et disposito circa latera praedictae viae passus est transire barbaros locorumque iniquitate, in qua ipse fuerat, in illos conversa, parte exercitus terga eorum cecidit, parte castra cepit. Darius, ut falleret Scythas discessu, canes atque asinos in castris reliquit .quos cum latrantes rudentesque hostis audiret, remanere Darium credidit. Eundem errorem obiecturi nostris Ligures per diversa loca buculos .laqueis ad arbores alligaverunt, qui diducti frequentiore mugitu speciem remanentium praebebant hostium. Hanno, ab hostibus clausus, locum eruptioni maxime aptum aggestis .levibus materiis incendit tum hoste ad ceteros exitus custodiendos avocato milites per ipsam flammam eduxit, admonitos ora scutis, crura veste con- tegere. Hannibal, ut iniquitatem locorum et inopiam instante Fabio Maximo .effugeret, noctu boves, quibus ad cornua fasciculos alligaverat sarmen- torum, subiecto igne dimisit; cumque ipso motu adulescente flamma turba- retur pecus, magna discursatione montes, in quos actum erat, collustravit. Romani, qui ad speculandum concurrerant, primo prodigium opinati sunt; dein cum certa Fabio renuntiassent, ille insidiarum metu suos castris conti- nuit barbari obsistente nullo profecti sunt. DE INSIDIIS IN ITINERE FACTIS Fulvius Nobilior, cum ex Samnio in Lucanos exercitum duceret et ..cognovisset a perfugis hostes novissimum agmen eius aggressuros, fortissi- mam legionem primo ire, ultima sequi iussit impedimenta. ita factum pro occasione amplexi hostes diripere sarcinas coeperunt Fulvius legionem, de qua supra dictum est, quinque cohortes in dextram viae partem direxit, quinque ad sinistram, atque ita praedationi intentos hostes explicato per utraque latera milite clausit ceciditque. Idem, hostibus tergum eius in itinere prementibus, flumine interveniente .non ita magno, ut transitum prohiberet, moraretur tamen rapididate, alteram legionem in occulto citra flumen collocavit, ut hostes paucitate contempta audacius sequerentur quod ubi factum est, legio, quae ob hoc disposita erat, ex insidiis hostem aggressa vastavit. Iphicrates in Thraciam, cum propter condicionem locorum longum .agmen deduceret et nuntiatum esset ei hostes summum id aggressuros, cohortes in utraque latera secedere et consistere iussit, ceteros suffugere et iter maturare; transeunte autem toto agmine lectissimos quosque retinuit et ita passim circa praedam occupatos hostes, iam etiam fatigatos, ipse requietis et ordinatis suis aggressus fudit exuitque praeda. Boii in silva Litana, quam transiturus erat noster exercitus, succiderunt .arbores ita, ut parte exigua sustentatae starent, donec impellerentur; delitue- runt deinde ad extremas ipsi ingressoque silvam hoste per proximas ulteriores impulerunt eo modo propagata pariter supra Romanos ruina magnam manum eliserunt. QUEMADMODUM EA, QUIBUS DEFICIEMUR, VIDEANTUR NON DEESSE AUT USUS EORUM EXPLEATUR L. Caecilius Metellus, quia usu navium, quibus elephantos trans- ..portaret, deficiebatur, iunxit dolia constravitque tabulatis ac super ea positos per Siculum fretum transmisit. Hannibal, cum in praealti fluminis transitum elephantos non posset .compellere nec navium aut materiarum, quibus rates construerentur, copiam haberet, iussit ferocissimum elephantum sub aure vulnerari et eum, qui vulnerasset, tranato statim flumine procurrere elephantus exasperatus ad persequendum doloris sui auctorem tranavit amnem et reliquis idem audendi fecit exemplum. Carthaginiensium duces instructuri classem, quia sparto deficiebantur, .crinibus tonsarum mulierum ad funes efficiendos usi sunt. Idem Massilienses et Rhodii fecerunt. . M. Antonius a Mutina profugus cortices pro scutis militibus suis dedit. . Spartaco copiisque eius scuta ex vimine fuerunt, quae coriis tege- .bantur. Non alienus, ut arbitror, hic locus est referendi factum Alexandri .Macedonis illud nobile, qui per deserta Africae itinera gravissima siti cum exercitu affectus oblatam sibi a milite in galea aquam spectantibus universis effudit, utilior exemplo temperantiae, quam si communicare potuisset. DE DISTRINGENDIS HOSTIBUS Coriolanus, cum ignominiam damnationis suae bello ulcisceretur, ..populationem patriciorum agrorum inhibuit, deustis vastatisque plebe- iorum, ut discordiam moveret, qua consensus Romanorum distringeretur. Hannibal Fabium, cui neque virtute neque artibus bellandi par erat, ut .infamia distringeret, agris eius abstinuit, ceteros populatus. contra ille, ne suspecta civibus fides esset, magnitudine animi effecit, publicatis possessioni- bus suis. Fabius Maximus quinto consul, cum Gallorum et Umbrorum, Etrus- .corum, Samnitium adversus populum Romanum exercitus coissent, contra quos et ipse trans Appenninum in Sentinate castra communiebat, scripsit Fulvio et Postumio, qui in praesidio urbi erant, copias ad Clusium move- rent. quibus assecutis ad sua defendenda Etrusci Umbrique deverterunt relictos Samnites Gallosque Fabius et collega Decius aggressi vicerunt. M. Curius adversus Sabinos, qui ingenti exercitu conscripto relictis .finibus suis nostros occupaverant, occultis itineribus manum misit, quae desolatos agros eorum vicosque per diversa incenderunt Sabini ad arcen- dam domesticam vastitatem recesserunt; Curio contigit et vacuos infestare hostium fines et exercitum sine proelio avertere sparsumque caedere. T. Didius, paucitate suorum diffidens, cum in adventum earum legio- .num, quas exspectabat, traheret bellum et occurrere eis hostem comperisset, contione advocata aptari iussit milites ad pugnam ac de industria neglegen- tius custodiri captivos. ex quibus pauci, qui profugerant, nuntiaverunt suis pugnam imminere at illi, ne sub exspectatione proelii diducerent viris, omiserunt occurrere eis, quibus insidiabantur legiones tutissime nullo excipiente ad Didium pervenerunt. Bello Punico quaedam civitates, quae a Romanis deficere ad Poenos .destinaverant, cum obsides dedissent, quos recipere, antequam desciscerent, studebant, simulaverunt seditionem inter finitimos ortam, quam Romano- rum legati dirimere deberent, missosque eos velut contraria pignora reti- nuerunt nec ante reddiderunt, quam ipsi reciperarent suos. Legati Romanorum, cum missi essent ad Antiochum regem, qui secum .Hannibalem victis iam Carthaginiensibus habebat consiliumque eius adver- sus Romanos instruebat, crebris cum Hannibale colloquiis effecerunt, ut is regi fieret suspectus, cui gratissimus alioquin et utilis erat propter calli- ditatem et peritiam bellandi. Q. Metellus adversus Iugurtham bellum gerens missos ad se legatos .eius corrupit, ut sibi proderent regem; cum et alii venissent, idem fecit; eodem consilio usus est et adversus tertios. sed de captivitate Iugurthae res parum processit vivum enim tradi sibi volebat. plurimum tamen consecutus est nam cum interceptae fuissent epistulae eius ad regios amicos scriptae, in omnis eos rex animadvertit spoliatusque consiliis amicos postea parare non potuit. C. Caesar, per exceptum quendam aquatorem cum comperisset Afranium .Petreiumque castra noctu moturos, ut citra vexationem suorum hostilia impediret consilia, initio statim noctis vasa conclamare milites et praeter adversariorum castra agi mulos cum fremitu et sono iussit; continuere se, quos retentos volebat, arbitrati castra Caesarem movere. Scipio Africanus ad excipienda auxilia cum commeatibus Hannibali .venientia Minucium Thermum dimisit, ipse subventurus. Dionysius, Syracusanorum tyrannus, cum Afri ingenti multitudine .traiecturi essent in Siciliam ad eum oppugnandum, castella pluribus locis communiit custodibusque praecepit, ut ea advenienti hosti dederent dimis- sique Syracusas occulte redirent. Afris necesse fuit capta castella praesidio obtinere quos Dionysius, redactos ad quam voluerat paucitatem, paene iam par numero aggressus vicit, cum suos contraxisset et adversarios sparsisset. Agesilaus Lacedaemonius, cum inferret bellum Tissaphernae, Cariam .se petere simulavit, quasi aptius locis montuosis adversus hostem equitatu praevalentem pugnaturus. per hanc consilii ostentationem avocato in Cariam Tissapherne, ipse Lydiam, ubi caput hostium regni erat, irrupit oppressisque, qui illic agebant, pecunia regia potitus est. DE SEDITIONE MILITUM COMPESCENDA Aulus Manlius consul, cum comperisset coniurasse milites in hibernis ..Campaniae, ut iugulatis hospitibus ipsi res invaderent eorum, rumorem sparsit, eodem loco hibernaturos atque ita dilato coniuratorum consilio Campaniam periculo liberavit et ex occasione nocentes puniit. L. Sulla, cum legiones civium Romanorum perniciosa seditione furerent, .consilio restituit sanitatem efferatis. propere enim annuntiari iussit, hostem adesse, et ad arma vocantium clamorem tolli, signa canere discussa seditio est universis adversus hostem consentientibus. Cn. Pompeius, trucidato ab exercitu Mediolani senatu, ne tumultum .moveret, si solos evocasset nocentes, mixtos eis, qui extra delictum erant, venire iussit. ita et noxii minore cum metu, quia non segregati ideoque non ex causa culpae videbantur arcessiri, paruerunt et illi, quibus integra erat conscientia, custodiendis quoque nocentibus attenderunt, ne illorum fuga inquinarentur. C. Caesar, cum quaedam legiones eius seditionem movissent, adeo ut .in perniciem quoque ducis viderentur consurrecturae, dissimulato metu processit ad milites postulantibusque missionem ultro minaci vultu dedit exauctoratos paenitentia coegit satisfacere imperatori obsequentioresque in reliqua opera se dare. QUEMADMODUM INTEMPESTIVA POSTULATIO PUGNAE INHIBEATUR Q. Sertorius, quod experimento didicerat imparem se universo Ro- ..manorum exercitui, ut barbaros quoque inconsulte pugnam exposcentes doceret, adductis in conspectum duobus equis, praevalido alteri, alteri admodum exili duos admovit iuvenes similiter affectos, robustum et gracilem. ac robustiori imperavit equo exili universam caudam abrumpere, gracili autem valentiorem per singulos pilos vellere. cumque gracilis fecisset, quod imperatum erat, validissimus cum infirmis equi cauda sine effectu luctaretur, naturam, inquit Sertorius, Romanarum cohortium per hoc vobis exemplum ostendi, milites insuperabiles sunt universas aggre- dienti; easdem lacerabit et carpet, qui per partes attemptaverit. Idem, cum videret suos pugnae signum inconsulte flagitantes crederetque .rupturos imperium, nisi congrederentur, permisit turmae equitum ad lacessendos hostes ire laborantique submisit alias et sic recepit omnes tutiusque et sine noxa ostendit, quis exitus flagitatam pugnam mansisset obsequentissimis inde eis usus est. Agesilaus Lacedaemonius, cum adversus Thebanos castra super ripam .posuisset multoque maiorem hostium manum esse intellegeret et ideo suos arcere a cupiditate decernendi vellet, dixit responso deum se ex collibus pugnare iussum et ita exiguo praesidio ad ripam posito accessit in colles quod Thebani pro metu interpretati transierunt flumen et, cum facile depulissent praesidium, ceteros insecuti avidius iniquitate locorum a pauci- oribus victi sunt. Scorylo, dux Dacorum, cum sciret dissociatum armis civilibus populum .Romanum neque tamen sibi temptandum arbitraretur, quia externo bello posset concordia inter cives coalescere, duos canes in conspectu popu- larium commisit iisque acerrime inter ipsos pugnantibus lupum ostendit, quem protinus canes omissa inter se ira aggressi sunt quo exemplo prohibuit barbaros ab impetu Romanis profuturo. QUEMADMODUM INCITANDUS SIT AD PROELIUM EXERCITUS M. Fabius et Cn. Manlius consules adversus Etruscos propter seditio- ..nes detractante proelium exercitu ultro simulaverunt cunctationem, donec milites probris hostium coacti pugnam deposcerent iurarentque se ex ea victores redituros. Fulvius Nobilior, cum adversus Samnitium numerosum exercitum et .successibus tumidum parvis copiis necesse haberet decertare, simulavit unam legionem hostium corruptam a se ad proditionem imperavitque ad eius rei fidem tribunis et primis ordinibus et centurionibus, quantum quisque numeratae pecuniae aut auri argentique haberet, conferret, ut repraesentari merces proditoribus posset; se autem his qui contulissent pollicitus est consummata victoria ampla insuper praemia daturum quae persuasio Romanis alacritatem attulit et fiduciam, unde etiam praeclara victoria commisso statim bello parata est. C. Caesar adversus Germanos et Ariovistum pugnaturus confusis suo- .rum animis pro contione dixit, nullius se eo die opera nisi decimae legionis usurum quo consecutus est, ut decimani tamquam praecipuae fortitudinis testimonio cogerentur et ceteri pudore, ne penes alios gloria virtutis esset. Q. Fabius, quia egregie sciebat et Romanos eius esse libertatis, quae .contumelia exasperaretur, et a Poenis nihil iustum aut moderatum exspecta- bat, misit legatos Carthaginem de condicionibus pacis quas cum illi iniquitatis et insolentiae plenas rettulissent, exercitus Romanorum ad pugnandum concitatus est. Agesilaus, Lacedaemoniorum dux, cum prope ab Orchomeno, socia .civitate, castra haberet comperissetque plerosque ex militibus pretiosissima rerum deponere intra munimenta, praecepit oppidanis, ne quid ad exercitum suum pertinens reciperetur, quo ardentius dimicaret miles, qui sciret sibi pro omnibus suis pugnandum. Epaminondas, dux Thebanorum, adversus Lacedaemonios dimica- .turus, ut non solum viribus milites sui, verum etiam affectibus adiuvarentur, pronuntiavit in contione destinatum Lacedaemoniis, si victoria poterentur, omnes virilis sexus interficere, uxoribus autem eo rum et liberis in servitutem abductis Thebas diruere qua denuntiatione concitati primo impetu Thebani Lacedaemonios expugnaverunt. Leotychidas, dux Lacedaemoniorum, classe pugnaturus eodem die, .quo vicerant socii, quamvis ignarus actae rei vulgavit nuntiatam sibi victo- riam partium, quo constantiores ad pugnam milites haberet. Aulus Postumius proelio, quo cum Latinis conflixit, oblata specie .duorum in equis iuvenum animos suorum erexit, Pollucem et Castorem adesse dicens, ac sic proelium restituit. Archidamus Lacedaemonius adversus Arcades bellum gerens arma in .castris statuit et circa ea duci equos noctu clam imperavit quorum vestigia mane, tamquam Castor et Pollux perequitassent, ostendens affuturos eos- dem ipsis proeliantibus persuasit. Pericles, dux Atheniensium, initurus proelium, cum animadvertisset .lucum, ex quo utraque acies conspici poterat, densissimae opacitatis, vastum alioquin et Diti patri sacrum, ingentis illic staturae hominem, altissimis coturnis et veste purpurea et coma venerabilem, in curru candidorum equorum sublimem constituit, qui dato signo pugnae proveheretur et voce Periclem nomine appellans cohortaretur eum diceretque deos Atheniensibus adesse quo paene ante coniectum teli hostes terga verterunt. L. Sulla, quo paratiorem militem ad pugnandum haberet, praedici sibi .a diis futura simulavit, postremo etiam in conspectu exercitus, priusquam in aciem descenderet, signum modicae amplitudinis, quod Delphis sustule- rat, orabat petebatque, promissam victoriam maturaret. C. Marius sagam quandam ex Syria habuit, a qua se dimicationum .eventus praediscere simulabat. Q. Sertorius, cum barbaro et rationis indocili milite uteretur, cervam .candidam insignis formae per Lusitaniam ducebat et ab ea se, quae agenda aut vitanda essent, praenoscere asseverabat, ut barbari ad omnia tamquam divinitus imperata oboedirent. Hoc genere strategematon non tantum ea parte utendum est, qua im- peritos existimabimus esse, apud quos his utemur, sed multo magis ea, qua talia erunt, quae excogitabuntur, ut a diis monstrata credantur. Alexander Macedo sacrificaturus inscripsit medicamento haruspicis .manum, quam ille extis erat suppositurus. litterae significabant victoriam Alexandro dari quas cum iecur calidum rapuisset et a rege militi esset ostensum, auxit animum tamquam deo spondente victoriam. Idem fecit Sudines haruspex proelium Eumene cum Gallis commis- .suro. Epaminondas Thebanus adversus Lacedaemonios, fiduciam suorum .religione adiuvandam ratus, arma, quae ornamentis affixa in templis erant, nocte subtraxit persuasitque militibus deos iter suum sequi, ut proeliantibus ipsis adessent. Agesilaus Lacedaemonius, cum quosdam Persarum cepisset, quorum .habitus multum terroris praefert, quotiens veste tegitur, nudatos militibus suis ostendit, ut alba corpora et umbratica contemnerentur. Gelo, Syracusarum tyrannus, bello adversum Poenos suscepto, cum .multos cepisset, infirmissimum quemque praecipue ex auxiliaribus, qui ni- gerrimi erant, nudatum in conspectum suorum produxit, ut persuaderet contemnendos. Cyrus, rex Persarum, ut concitaret animos popularium, tota die in .excidenda silva quadam eos fatigavit; deinde postridie praestitit eis libera- lissimas epulas et interrogavit, utro magis gauderent. cumque ei praesentia probassent, atqui per haec, inquit, ad illa perveniendum est nam liberi beatique esse, nisi Medos viceritis, non potestis, atque ita eos ad cupidi- tatem proelii concitavit. L. Sulla, quia adversus Archelaum praefectum Mithridatis apud Pirae- .ea pigrioribus ad proelium militibus utebatur, opere eos fatigando compulit ad poscendum ultro pugnae signum. Fabius Maximus veritus, ne qua fiducia navium, ad quas refugium .erat, minus constanter pugnaret exercitus, incendi eas, priusquam iniret proelium, iussit. DE DISSOLVENDO METU, QUEM MILITES EX ADVERSIS CONCEPERINT OMINIBUS Scipio, ex Italia in Africam transportato exercitu, cum egrediens nave ..prolapsus esset et ob hoc attonitos milites cerneret, id quod trepidationem afferebat, constantia et magnitudine animi in hortationem convertit et plaudite, inquit, milites, Africam oppressi. C. Caesar, cum forte conscendens navem lapsus esset, teneo te, terra .mater, inquit qua interpretatione effecit, ut repetiturus illas a quibus proficiscebatur terras videretur. T. Sempronius Gracchus consul, acie adversus Picentes directa, cum .subitus terrae motus utrasque partis confudisset, exhortatione confirmavit suos et impulit, consternatum superstitione invaderent hostem, adortusque devicit. Sertorius, cum equitum scuta extrinsecus equorumque pecora cruenta .subito prodigio apparuissent, victoriam portendi interpretatus est, quoniam illae partes solerent hostili cruore respergi. Epaminondas Thebanus contristatis militibus, quod ex hasta eius .ornamentum infulae more dependens ventus ablatum in sepulchrum Lace- daemonii cuiusdam depulerat, nolite, inquit, milites, trepidare; Lace- daemoniis significatur interitus sepulchra enim funeribus ornantur. Idem, cum fax de caelo nocte delapsa eos qui animadverterunt terruisset, .lumen, inquit, hoc numina ostendunt. Idem, instante adversus Lacedaemonios pugna, cum sedile in quo .resederat succubuisset et id vulgo pro tristi exciperetur significatione confusi milites interpretarentur, immo, inquit, vetamur sedere. L. Sulpicius Gallus defectum lunae imminentem, ne pro ostento .exciperent milites, praedixit futurum, additis rationibus causisque defec- tionis. Agathocles Syracusanus adversus Poenos, simili eiusdem sideris de- .minutione quia sub diem pugnae ut prodigio milites sui consternati erant, ratione qua id accideret exposita docuit, quidquid illud foret, ad rerum naturam, non ad ipsorum propositum pertinere. Pericles, cum in castra eius fulmen decidisset terruissetque milites, .advocata contione lapidibus in conspectu omnium collisis ignem excussit sedavitque conturbationem, cum docuisset similiter nubium attritu excuti fulmen. Timotheus Atheniensis adversus Corcyraeos navali proelio decertaturus .gubernatori suo, qui proficiscenti iam classi signum receptui coeperat dare, quia ex remigibus quendam sternutantem audierat, miraris, inquit, ex tot milibus unum perfrixisse? Chabrias Atheniensis classe dimicaturus, excusso ante navem ipsius .fulmine, exterritis per tale prodigium militibus, nunc, inquit, potissi- mum ineunda pugna est, cum deorum maximus Iuppiter adesse numen suum classi nostrae ostendit. Sextus Iulius Frontinus, De Aquis Urbis Romae .. SEX. IVLII FRONTINI DE AQVAEDVCTV VRBIS ROMAE Cum omnis res ab imperatore delegata intentiorem ..exigat curam et me seu naturalis sollicitudo seu fides sedula non ad diligentiam modo verum ad amorem quo- que commissae rei instigent sitque nunc mihi ab Nerva Augusto, nescio diligentiore an amantiore rei publicae imperatore, aquarum iniunctum officium cum ad usum tum ad salubritatem atque etiam ad securitatem urbis pertinens, administratum per principes semper civitatis nostrae viros, primum ac potissimum existimo, sicut in ceteris negotiis institueram, nosse quod suscepi. neque ..enim ullum omnis actus certius fundamentum crediderim, aut aliter quae facienda quaeque vitanda sint posse decerni, aliutve tam indecorum tolerabili viro, quam delegatum officium ex adiutorum agere praeceptis, quod fieri necesse est, quotiens imperitia praepositi ad illorum decurrit usum, quorum etsi necessariae partes sunt ad ministerium, tamen ut manus quaedam et instrumentum agentis esse debent. quapropter ea quae ad universam .rem pertinentia contrahere potui, more iam per multa mihi officia servato, in ordinem et ultra hoc in corpus deducta in hunc commentarium contuli, quem pro for- mula administrationis respicere possem. in aliis autem .libris, quos post experimenta et usum conposui, succe- dentium res acta est; huius commentarii pertinebit for- tassis et ad successorem utilitas, sed cum inter initia administrationis meae scriptus sit, in primis ad meam institutionem regulamque proficiet. ac ne quid ad totius ..rei pertinens notitiam praetermisisse videar, nomina primum aquarum, quae in urbem Romam influunt, po- nam; tum per quos quaeque earum et quibus consulibus, quoto post urbem conditam anno perducta sint; dein quibus ex locis et a quoto miliario coepisset, quantum subterraneo rivo, quantum substructione, quantum opere arcuato; post altitudinem cuiusque modulorumque ra- .tionem; ab illis erogationes, quantum extra urbem, quan- tum intra quisque modis cuique regioni pro suo modo unaquaeque aquarum serviat; quot castella publica pri- vataque sint, et ex is quantum publicis operibus, quan- tum muneribusita enim cultiores salientes adpellan- tur, quantum lacibus, quantum nomine Caesaris, quan- tum privatorum usibus beneficio principis detur; quod ius ducendarum tuendarumque sit earum, quae id sanciant poenae lege, senatus consulto et mandatis prin- cipum inrogatae. Ab urbe condita per annos quadringentos quadraginta ..unum contenti fuerunt Romani usu aquarum, quas aut ex Tiberi aut ex puteis aut ex fontibus hauriebant. fon- .tium memoria cum sanctitate adhuc exstat et colitur salubritatem enim aegris corporibus adferre creduntur, sicut Camenarum et Apollinaris et Iuturnae. nunc autem .in urbem confluunt aqua Appia, Anio vetus, Marcia, Tepula, Iulia, Virgo, Alsietina quae eadem vocatur Augusta, Claudia, Anio novus. M. Valerio Maximo P. Decio Mure consulibus, anno ..post initium Samnitici belli tricesimo aqua Appia in urbem inducta est ab Appio Claudio Crasso censore, cui postea Caeco fuit cognomen, qui etiam viam Appiam a porta Capena usque ad urbem Capuam muniendam cura- vit. collegam habuit C. Plautium, cui ob inquisitas .eius aquae venas Venocis cognomen datum est. sed quia .is intra annum et sex menses deceptus a collega tamquam idem facturo abdicavit se censura, nomen aquae ad Appii tantum honorem pertinuit, qui multis tergiversationibus extraxisse censuram traditur, donec et viam et huius aquae ductum consummaret. concipitur Appia in agro .Lucullano via Praenestina inter miliarium septimum et octavum deverticulo sinistrosus passuum septingentorum octoginta. ductus eius habet longitudinem a capite usque .ad Salinas, qui locus est ad portam Trigeminam, passuum undecim milium centum nonaginta ex eo rivus est sub- terraneus passuum undecim milium centum triginta, supra terram substructio et arcuatura proximum portam Capenam passuum sexaginta. iungitur ei ad .Spem veterem in confinio hortorum Torquatianorum et Taurianorum ramus Augustae ab Augusto in supplementum eius additus imposito cognomine re- spondenti Gemellorum. hic via Praenestina ad miliarium .sextum deverticulo sinistrosus passuum nongentorum octo- ginta proxime viam Collatinam accipit fontem. cuius .ductus usque ad Gemellos efficit rivo subterraneo passuum sex milia trecentos octoginta. incipit distribui Appia .imo Publicii clivo ad portam Trigeminam, qui locus Salinae adpellantur. Post annos quadraginta quam Appia perducta est, ..anno ab urbe condita quadringentesimo octogesimo uno M. Curius Dentatus, qui censuram cum Lucio Papirio Cursore gessit, Anionis qui nunc vetus dicitur aquam perducendam in urbem ex manubiis de Pyrro captis locavit, Spurio Carvilio Lucio Papirio consulibus iterum. post biennium deinde actum est in senatu de consum- .mando eius aquae opere referente nocumi praetore. tum ex senatus consulto duumviri aquae .perducendae creati sunt Curius qui eam locaverat et Fulvius Flaccus. Curius intra quintum diem quam erat .duumvirum creatus decessit; gloria perductae pertinuit ad Fulvium. concipitur Anio vetus supra Tibur vicesimo .miliario extra portam Baranam, ubi partem dat in Tiburtium usum. ductus eius habet longitudinem, ita ex- .igente libramento, passuum quadraginta trium milium ex eo rivus est subterraneus passuum quadraginta duum milium septingentorum septuaginta novem, substructio supra terram passuum ducentorum viginti unius. Post annos centum viginti septem, id est anno ab urbe ..condita sexcentesimo octavo, Ser. Sulpicio Galba cum Lucio Aurelio Cotta consulibus cum Appiae Anionisque ductus vetustate quassati privatorum etiam fraudibus interciperentur, datum est a senatu negotium Marcio, qui tum praetor inter cives ius dicebat, eorum ductuum reficiendorum ac vindicandorum. et quoniam incremen- .tum urbis exigere videbatur ampliorem modum aquae, eidem mandatum a senatu est, ut curaret, quatinus alias aquas quas posset in urbem perduceret. Marcius priores .ductus restituit et tertiam illis uberiorem aquam per- duxit, cui ab auctore Marciae nomen est. legimus apud .Fenestellam, in haec opera Marcio decretum sestertium milies octingenties, et quoniam ad consummandum nego- tium non sufficiebat spatium praeturae in annum alterum est prorogatum. eo tempore decemviri, dum aliis ex causis .libros Sibillinos inspiciunt, invenisse dicuntur, non esse fas aquam Marciam seu potius Anionemde hoc enim constantius traditurin Capitolium perduci; deque ea re in senatu M. Lepido pro collegio verba faciente actum Appio Claudio Q. Caecilio consulibus, eandem- que post annum tertium a Lucio Lentulo retractatam C. Laelio Q. Servilio consulibus, sed utroque tempore vicisse gratiam Marcii Regis; atque ita in Capitolium esse aquam perductam. concipitur Marcia via Valeria ad .miliarium tricesimum sextum deverticulo euntibus ab urbe Roma dextrosus milium passuum trium, Sublacensi autem, quae sub Nerone principe primum strata est, ad miliarium tricesimum octavum sinistrosus intra spatium passuum ducentorum. fontium aqua sub arcubus .petraeis paene stat inmobilis stagni modo colore praeviridi. ductus eius habet longitudinem a capite ad .urbem passuum sexaginta milium et mille septingentorum decem et semis rivo subterraneo passuum quinquaginta quattuor milium ducentorum quadraginta septem semis, opere supra terram passuum septem milium quadringen- torum sexaginta trium ex eo longius ab urbe pluribus locis per vallis opere arcuato passuum quadringentorum sexaginta trium, propius urbem a septimo miliario sub- structione passuum quingentorum viginti octo, reliquo opere arcuato passuum sex milium quadringentorum septuaginta duum. Cn. Servilius Caepio et L. Cassius Longinus, qui Ra- ..villa adpellatus est, censores anno post urbem conditam sexcentesimo vicesimo septimo, M. Plautio Hypsaeo M. Fulvio Flacco cos. aquam quae vocatur Tepula ex agro Lucullano, quem quidam Tusculanum credunt, Romam et in Capitolium adducendam curaverunt. Tepu- .la concipitur via Latina ad decimum miliarium dever- ticulo euntibus ab Roma dextrosus milium passuum duum. inde rivo suo in urbem perducebatur. Post hos M. Agrippa aedilis post primum consulatum ..imperatore Caesare Augusto II. L. Volcatio cos., anno post urbem conditam septingentesimo nono decimo ad miliarium ab urbe duodecimum via Latina deverticulo euntibus ab Roma dextrosus milium passuum duum alterius aquae proprias vires collegit et Tepulae rivum intercepit. adquisitae aquae ab inventore nomen .Iuliae datum est, ita tamen divisa erogatione, ut maneret Tepulae adpellatio. ductus Iuliae efficit longitudinem .passuum quindecim milium quadringentorum viginti sex S opere supra terram passuum septem milium ex eo in proximis urbi locis a septimo miliario substructione passuum quingentorum viginti octo, relicto opere arcuato passuum sex milium quadringentorum septuaginta duum. praeter caput Iuliae transfluit aqua quae vocatur Crabra. .hanc Agrippa omisit, seu quia inprobaverat, sive quia .Tusculanis possessoribus relinquendam credebat; haec namque est quam omnes villae tractus eius per vicem in dies modulosque certos dispensatam accipiunt. sed .non eadem moderatione aquarii nostri partem eius semper in supplementum Iuliae vindicaverunt, nec ut Iuliam augerent, quam hauriebant largiendo conpendi sui gra- tia. exclusa ergo est Crabra et totam iussu imperatoris .reddidi Tusculanis, qui nunc forsitan non sine admi- ratione eam sumunt ignari cui causae insolitam abun- dantiam debeant. Iulia autem revocatis derivationibus, .per quas subripiebatur, modum suum quamvis notabili siccitate servavit. eodem anno Agrippa ductus Appiae, .Anionis, Marciae paene dilapsos restituit et singulari cura conpluribus salientibus aquis instruxit urbem. Idem cum iam tertio consul fuisset, C. Sentio Q. ..Lucretio consulibus, post annum tertium decimum quam Iuliam deduxerat, Virginem quoque in agro Lucullano collectam Romam perduxit. die quo primum in urbem .responderit, quinto Idus Iunias invenitur. Virgo adpellata .est, quod quaerentibus aquam militibus puella virgun- cula venas quasdam monstravit, quas secuti qui foderant, ingentem aquae modum vocaverunt. aedicula fonti ad- .posita hanc originem pictura ostendit. concipitur Virgo .via Collatia ad miliarium octavum palustribus locis signino circumiecto continendarum scaturriginum causa. adiuva- .tur et conpluribus aliis adquisitionibus. venit per longi- .tudinem passuum decem quattuor milium centum quin- que ex eo rivo subterraneo passuum milium decem duum octingentorum sexaginta quinque, supra terram per passus mille ducentos quadraginta ex eo substructione rivorum locis conpluribus passuum quingentorum quadra- ginta, opere arcuato passuum septingentorum. adquisi- .tionum ductus rivi subterranei efficiunt passus mille quadringentos quinque. Quae ratio moverit Augustum, providentissimum prin- ..cipem, perducendi Alsietinam aquam, quae vocatur Augusta, non satis perspicio, nullius gratiae, immo etiam parum salubrem ideoque nusquam in usus populi fluen- tem; nisi forte dum opus naumachiae adgreditur, ne quid salubrioribus aquis detraheret, hanc proprio opere perdu- xit et, quod naumachiae coeperat superesse, hortis adia- centibus et privatorum usibus ad inrigandum concessit. solet tamen ex ea in Transtiberina regione, quotiens .pontes reficiuntur et a citeriore ripa aquae cessant, ex necessitate in subsidium publicorum salientium dari. concipitur ex lacu Alsietino via Claudia miliario quarto .decimo deverticulo dextrosus passuum sex milium quin- gentorum. ductus eius efficit longitudinem passuum vi- .ginti duum milium centum septuaginta duorum, opere arcuato passuum trecentorum quinquaginta octo. idem ..Augustus in supplementum Marciae, quotiens siccitates egerent auxilio, aliam aquam eiusdem bonitatis opere subterraneo perduxit usque ad Marciae rivum, quae ab inventore adpellatur Augusta. nascitur ultra fontem .Marciae. cuius ductus, donec Marciae accedat, efficit .passus octingentos. Post hos C. Caesar, qui Tiberio successit, cum parum ..et publicis usibus et privatis voluptatibus septem ductus aquarum sufficere viderentur, altero imperii suo anno, M. Aquila Iuliano P. Nonio Asprenate cos., anno urbis conditae septingentesimo undenonagesimo duos ductus inchoavit. quod opus Claudius magnificentissime con- .summavit dedicavitque Sulla et Titiano consulibus, anno post urbem conditam octingentesimo quarto Kalendis Augustis. alteri nomen aquae quae ex fontibus Caerulo .et Curtio perducebatur Claudiae datum. haec bonitatis .proximae est Marciae. altera, quoniam duae Anionis .in urbem aquae fluere coeperant, ut facilius adpella- tionibus dinoscerentur, Anio novus vocitari coepit; altitudine alias omnes praecedit; priori Anioni co- gnomen veteris adiectum. Claudia concipitur via Subla- ..censi ad miliarium tricesimum octavum deverticulo sinistrosus intra passus trecentos ex fontibus duobus amplissimis et speciosis, Caerulo, qui a similitudine ad- pellatus est, et Curtio. accipit et eum fontem qui vocatur .Albudinus, tantae bonitatis, ut Marciae quoque adiutorio quotiens opus est ita sufficiat, ut adiectione sui nihil ex qualitate eius mutet. Augustae fons, quia Marciam sibi .sufficere adparebat, in Claudiam derivatus est, manente nihilo minus praesidiario in Marciam, ut ita demum Claudiam aquam adiuvaret Augusta, si eam ductus Marciae non caperet. Claudiae ductus habet longitudinem .passuum quadraginta sex milium quadringentorum sex ex eo rivo subterraneo passuum triginta sex milium ducentorum triginta, opere supra terram passuum decem milium centum septuaginta sex ex eo opere arcuato in superiori parte pluribus locis passuum trium milium septuaginta sex, et prope urbem a septimo miliario sub- structione rivorum per passus sexcentos novem, opere arcuato passuum sex milium quadringentorum nonaginta et unius. Anio novus via Sublacensi ad miliarium quadragesimum ..secundum in Simbruino excipitur ex flumine, quod cum terras cultas circa se habeat soli pinguis et inde ripas solutiores, etiam sine pluviarum iniuria limosum et turbu- lentum fluit. ideoque a faucibus ductus interposita est .piscina limaria, ubi inter amnem et specum consisteret et liquaretur aqua. sic quoque, quotiens imbres super- .veniunt, turbida pervenit in urbem. iungitur ei rivus .Herculaneus oriens eadem via ad miliarium tricesimum octavum e regione fontium Claudiae trans flumen viam- que. natura est purissimus, sed mistus gratiam splen- .doris sui amittit. ductus Anionis novi efficit passuum .quinquaginta octo milia septingentos ex eo rivo sub- terraneo passuum quadraginta novem milia trecentos, opere supra terram passuum novem milia quadringen- tos ex eo substructionibus aut opere arcuato superiori parte pluribus locis passuum duo decim milia trecentos, et propius urbem a septimo miliario substructione rivo- rum passuum sexcentos novem, opere arcuato passuum sex milia quadringentos nonaginta unum. hi sunt arcus .altissimi, sublevati in quibusdam locis pedes centum novem. Tot aquarum tam multis necessariis molibus pyramidas ..videlicet otiosas conpares aut cetera inertia sed fama cele- brata opera Graecorum! Non alienum mihi visum est, longitudines quoque ..rivorum cuiusque ductus etiam per species operum con- plecti. nam cum maxima huius officii pars in tutela eorum .sit, scire praepositum oportet, quae maiora inpendia exigant. nostrae quidem sollicitudini non suffecit singula .oculis subiecisse, formas quoque ductuum facere cura- vimus, ex quibus adparet ubi valles quantaeque, ubi flumina traicerentur, ubi montium lateribus specus ad- plicitae maiorem adsiduamque protegendi ac muniendi rivi exigant curam. hinc illa contingit utilitas, ut rem .statim veluti in conspectu habere possimus et deliberare tamquam adsistentes. Omnes aquae diversa in urbem libra perveniunt. inde ..fluunt quaedam altioribus locis et quaedam erigi in .eminentiora non possunt; nam et colles sensim propter frequentiam incendiorum excreverunt rudere. quinque .sunt quarum altitudo in omnem partem urbis adtollitur, sed ex his aliae maiori, aliae leviori pressura coguntur. altissimus est Anio novus, proxima Claudia, tertium locum .tenet Iulia, quartum Tepula, dehinc Marcia, quae capite etiam Claudiae libram aequat. sed veteres humiliore derectura perduxerunt, sive nondum ad subtile explorata arte librandi, seu quia ex industria infra terram aquas mergebant, ne facile ab hostibus interciperentur, cum frequentia adhuc contra Italicos bella gererentur. iam .tamen quibusdam locis, sicubi ductus vetustate dilapsus est, omisso circuitu subterraneo vallium brevitatis causa substructionibus arcuationibusque traiciuntur. sextum .tenet librae locum Anio vetus, similiter suffecturus etiam altioribus locis urbis, si, ubi vallium submissarumque regionum condicio exigit, substructionibus arcuationi- busve in is erigeretur. sequitur huius libram Virgo, deinde .Appia quae cum ex urbano agro perducerentur, non in tantum altitudinis erigi potuerunt. omnibus humilior .Alsietina est, quae Transtiberinae regioni et maxime iacentibus locis servit. Ex his sex via Latina intra septimum miliarium contectis ..piscinis excipiuntur, ubi quasi respirante rivorum cursu limum deponunt. modus quoque earum mensuris ibidem .positis initur. una autem earum Iulia, Marcia, Tepula .quae intercepta, sicut supra demonstravimus, rivo Iuliae accesserat, nunc a piscina eiusdem Iuliae modum ac- cipit ac proprio canali et nomine venit, hae tres a piscinis in eosdem arcus recipiuntur. summus ex his .est Iuliae, inferior Tepulae, dein Marcia. quae ad lib- .ram collis Viminalis continenter adfluentes ad Viminalem usque portam deveniunt. ibi rursus emer- .gunt. prius tamen pars Iuliae ad Spem veterem excepta .castellis Caelii montis diffunditur. Marcia autem partem .sui post hortos Pallantianos in rivum qui vocatur Hercu- laneus deicit. is per Caelium ductus, ipsius montis usibus .nihil ut inferior subministrans, finitur supra portam Capenam. Anio novus et Claudia a piscinis in altiores ..arcus recipiuntur ita ut superior sit Anio. finiuntur arcus .earum post hortos Pallantianos et inde in usum urbis fistulis diducuntur. partem tamen sui Claudia prius in .arcus qui vocantur Neroniani ad Spem veterem transfert. hi directi per Caelium montem iuxta templum divi .Claudii terminantur. modum quem acceperunt aut circa .ipsum montem aut in Palatium Aventinumque et regio- nem Transtiberinam dimittunt. Anio vetus citra quartum ..miliarium infra novum, qui a via Latina in Lavicanam inter arcus traicit, et ipse piscinam habet. inde intra .secundum miliarium partem dat in specum qui vocatur Octavianum et pervenit in regionem viae Novae ad hortos Asinianos, unde per illum tractum distribuitur. rectus vero ductus secundum Spem veniens intra portam .Exquilinam in altos rivos per urbem diducitur. nec Virgo ..nec Appia nec Alsietina conceptacula, id est piscinas, habent. arcus Virginis initium habent sub hortis Luculla- .nis, finiuntur in campo Martio secundum frontem Saepto- rum. rivos Appiae sub Caelio monte et Aventino actus .emergit, ut diximus, infra clivum Publicii. Alsietinae duc- .tus post naumachiam, cuius causa videtur esse factus, finitur. Quoniam auctoris cuiusque aquae et aetates, praeterea ..origines et longitudines rivorum et ordinem librae per- secutus sum, non alieni autem modi mihi videtur, etiam singula subicere et ostendere quanta sit copia quae publi- cis privatisque non solum usibus et auxiliis verum etiam voluptatibus sufficit, et per quot castella quibusque re- gionibus diducatur, quantum extra urbem, quantum in urbe, et ex eo quantum lacibus, quantum muneribus, quantum operibus publicis, quantum nomine Caesaris, quantum privatis usibus erogetur. sed rationis existimo, .priusquam nomina quinariarum centenariarumque et ceterum modulorum, per quos mensura constituta est, proferamus, et indicare quae sit eorum origo, quae vires et quid quaeque adpellatio significet, propositaque regula, ad quam ratio eorum et initium conputatur, osten- dere qua ratione discrepantia invenerim et quam emen- dandi viam sim secutus. Aquarum moduli aut ad digitorum aut ad unciarum ..mensuram instituti sunt digiti in Campania et in pleris- que Italiae locis, unciae in Apuliae civitatibus ob- servatur. est autem digitus, ut convenit, sextadecima .pars pedis, uncia duodecima. quemadmodum autem .inter unciam et digitum diversitas, ita et ipsius digiti simplex observatio non est. alius vocatur quadratus, alius .rotundus. quadratus tribus quartisdecumis suis rotundo .maior, rotundus tribus undecumis suis quadrato minor est, scilicet quia anguli deteruntur. postea modulus nec ..ab uncia nec ab alterutro digitorum originem accipiens, inductus, ut quidam putant, ab Agrippa, ut alii, a plum- bariis per Vitruvium architectum, in usum urbis exclusis prioribus venit, adpellatus quinariae nomine. qui autem .Agrippam auctorem faciunt, dicunt, quod quinque antiqui moduli exiles et velut puncta, quibus olim aqua cum exigua esset dividebatur, in unam fistulam coacti sint; qui Vitruvium et plumbarios, ab eo quod plumbea lam- mina plana quinque digitorum latitudinem habens cir- cumacta in rotundum hunc fistulae modulum efficiat. sed hoc incertum est, quoniam cum circumagitur, sicut .interiore parte adtrahitur, ita per illam, quae foras spec- tat, extenditur. maxime probabile est, quinariam dictam .a diametro quinque quadrantum, quae ratio in sequenti- .bus quoque modulis usque ad vicenariam durat, dia- metro per singulos adiectione singulorum quadrantum crescente ut in senaria, quae sex quadrantes in diametro habet, et septenaria, quae septem, et deinceps simili incremento usque ad vicenariam. omnis autem modulus ..colligitur aut diametro aut perimetro aut areae mensura, ex quibus et capacitas adparet. differentiam unciae, .digiti quadrati et digiti rotundi, et ipsius quinariae ut facilius dinoscamus, utendum est substantia quinariae, qui modulus et certissimus et maxime receptus est. unciae .ergo modulus habet diametri digitum unum et trientem digiti; capit plus, quam quinaria, quinariae octava, hoc est sescuncia quinariae et scripulis tribus et bese scripuli. .digitus quadratus in longitudine et latitudine aequalis est. .digitus quadratus in rotundum redactus habet diametri digitum unum et digiti sescunciam sextulam; capit qui- nariae dextantem. digitus rotundus habet diametri digi- .tum unum; capit quinariae septuncem semunciam sextu- lam. ceterum moduli, qui a quinaria oriuntur, duobus ..generibus incrementum accipiunt. est unum, cum ipsa .multiplicatur, id est eodem lumine plures quinariae inclu- duntur, in quibus secundum adiectionem quinariarum amplitudo luminis crescit. est autem fere tunc in usu, .cum plures quinariae inpetratae, ne rivus saepius convul- neretur, una fistula excipiuntur in castellum, ex quo singuli suum modum recipiunt. alterum genus est, ..quotiens non ad quinariarum necessitatem fistula incre- mentum capit, sed ad diametri sui mensuram, secundum quod et nomen accipit et capacitatem ampliat ut puta quinaria, cum adiectus est ei ad diametrum quadrans, senariam facit. nec iam in solidum capacitatem ampliat; .capit enim quinariam unam et quincuncem sicilicum scripulum. et deinceps eadem ratione quadrantibus .diametro adiectis, ut supra dictum est, crescunt septe- naria, octonaria usque ad vicenariam. subsequitur illa ..ratio, quae constat ex numero digitorum quadratorum, qui area, id est lumine, cuiusque moduli continentur, a quibus et nomen fistulae accipiunt. nam quae habet .areae, id est luminis, in rotundum coactos digitos qua- dratos viginti quinque, vicenum quinum adpellatur similiter tricenaria et deinceps per incrementum V digitorum quadratorum usque ad centenum vicenum. in ..vicenaria fistula, quae in confinio utriusque rationis posita est, utraque ratio paene congruit. nam habet secun- .dum eam conputationem, quae in antecedentibus mo- dulis servanda est, in diametro quadrantes viginti, cum diametri eiusdem digiti quinque sint; et secundum eorum modulorum rationem, qui sequuntur, aream habet digito- rum quadratorum exiguo minus viginti. ratio fistularum ..quinariarum usque ad centenum vicenum per omnes modulos ita se habet, ut ostendimus, et omni genere inita constat sibi. convenit et cum is modulis, qui in commen- .tariis invictissimi et piissimi principis positi et confirmati sunt. sive itaque ratio sive auctoritas sequenda est, utro- .que commentariorum moduli praevalent. sed aquarii cum .manifestae rationi in pluribus consentiant, in quattuor modulis novaverunt, duodenaria et vicenaria et cente- naria et centenum vicenum. et duodenariae quidem ..nec magnus error nec usus frequens est. cuius diametro .adiecerunt digiti semunciam sicilicum, capacitati qui- nariae quadrantem et besem. in reliquis autem .tribus modulis plus deprenditur. vicenariam exiguiorem .faciunt diametro digiti semisse, capacitate quinariis tribus et semuncia. quo modulo plerumque erogatur. centenaria ,.autem et centenum vicenum, quibus adsidue accipiunt, non minuuntur sed augentur. diametro enim cente- .nariae adiciunt digiti plus besem et semunciam, capa- citati quinarias decem besem semunciam sicilicum. cen- .tenum vicenum diametro adiciunt digitos tres septuncem semunciam sicilicum, capacitati quinarias sexaginta sex sextantem. ita dum aut vicenariae, qua subinde ero- ..gant, detrahunt aut centenariae et centenum vicenum adiciunt, quibus semper accipiunt, intercipiuntur in cen- tenaria quinariae viginti septem, in centenum vicenum quinariae octoginta sex uncia. quod cum ratione adpro- .betur, re quoque ipsa manifestum est. nam pro vicenaria, .quam Caesar pro quinariis sedecim adsignat, non plus erogant quam tredecim, et ex centenaria quam amplia- verunt eque centenum vicenum certum est illos non erogare nisi ad artiorem numerum, quia Caesar secundum suos commentarios, cum ex quaque centenaria explevit quinarias octoginta unam semissem, item ex centenum vicenum quinarias nonaginta octo, tamquam exhausto modulo desinit distribuere. in summa moduli sunt XX ..quinque. omnes consentiunt et rationi et commentariis .exceptis his quattuor, quos aquarii novaverunt. omnia .autem, quae mensura continentur, certa et inmobilia con- gruere sibi debent; ita enim universitati ratio constabit. et quemadmodum verbi gratia sextarii ratio ad cyatos, .modii vero et ad sextarios et ad cyatos respondent ita et quinariarum multiplicatio in amplioribus modulis servare consequentiae suae regulam debet. alioqui cum .in erogatorio modulo minus invenitur, in acceptorio plus, adparet non errorem esse sed fraudem. Meminerimus omnem aquam, quotiens ex altiore loco ..venit et intra breve spatium in castellum cadit, non tan- tum respondere modulo suo sed etiam exuberare; quotiens vero ex humiliore, id est minore pressura, longius ducatur, segnitia ductus modum quoque deperdere; et ideo secundum hanc rationem aut oneranda esse erogatione aut relevanda. Sed et calicis positio habet momentum. in rectum et .,.ad libram conlocatus modum servat, ad cursum aquae obpositus et devexus, id est ad haustum pronior, amplius rapit, ad latus praetereuntis aquae conversus et supinus, segniter et exiguum sumit. est autem calix .modulus aeneus, qui rivo vel castello inditur; huic fistulae adplicantur. longitudo eius habere debet digitos .non minus duodecim, lumine, id est capacitate, quanta imperata fuerit. excogitatus videtur, quoniam rigor aeris .difficilior ad flexum non temere potest laxari vel coartari. Formulas modulorum qui sunt omnes viginti et quinque ..subiecti, quamvis in usu quindecim tantum frequentes sint, derectas ad rationem de qua locuti sumus, emendatis quattuor, quos aquarii novaverant. secundum quod et .fistulae omnes, quae opus facient, derigi debent aut, si haec fistulae manebunt, ad quinarias quot capient con- putari. qui non sint in usu moduli, in ipsis est adno- .tatum. et diametri trientem digitum dici quam qui quinariae ..sescuncia et scripulis tribus et bese scripuli. digitus quadratus in longitudine et latitudine aequalis est. digitus .quadratus in rotundum redactus habet diametri digitum .unum et digiti sescunciam; capit quinariae dextantem .digitus rotundus habet diametri digitum unum; capit quinariae septuncem et semunciam sextam. Fistula quinaria ..diametri digitum unum , perimetri digitos tres S III, capit quinariam unam. Fistula senaria ..diametri digitum unum semis, perimetri digitos IIII S II, capit quinariam unam VII. Fistula septenaria ..diametri digitum I S , perimetri digitos V S, capit quinariam I S ; in usu non est. Fistula octonaria ..diametri digitos duos, perimetri digitos sex X, capit quinarias II S quinque. Fistula denaria ..diametri digitos duos et semis, perimetri digitos septem S VII, capit quinarias IIII. Fistula duodenaria ..diametri digitos III, perimetri digitos VIIII III, capit quinarias quinque S III; in usu non est. alia apud aquarios habebat diametri digitos III VI, .capacitatis quinarias sex. Fistula quinum denum ..diametri digitos III S , perimetri digitos XI S X, alia capit quinarias novem. Fistula vicenaria ..diametri digitos quinque, perimetri digitos XV S II, capit quinarias sedecim. apud aquarios habebat diametri digitos IIII S, .capacitatis quinarias duodecim S . Fistula vicenum quinum ..diametri digitos quinque S V, perimetri digitos decem et septem S VI, capit quinarias XX VIIII; in usu non est. Fistula tricenaria ..diametri digitos sex IIII, perimetri digitos decem et novem , capit quinarias viginti quattuor quinque. Fistula tricenum quinum ..diametri digitos sex S II, perimetri digitos XX S V, capit quinarias XXVIII S III; in usu non est. Fistula quadragenaria ..diametri digitos septem III, perimetri digitos XXII , capit quinarias XXXII S . Fistula quadragenum quinum ..diametri digitos septem S octo, perimetri digitos XXIII S X, capit quinarias XXXVI S octo; in usu non est. Fistula quinquagenaria ..diametri digitos septem S quinque, perimetri digitos XXV VIIII, capit quinarias XL S V. Fistula quinquagenum quinum ..diametri digitos octo decem, perimetri digitos XXVI , capit quinarias XLIIII S II; in usu non est. Fistula sexagenaria ..diametri digitos octo S novem, perimetri digitos XXVII , capit quinarias XL octo S XI. Fistula sexagenum quinum ..diametri digitos novem III, perimetri digitos XX octo S , capit quinarias quinquaginta duo S octo; in usu non est. Fistula septuagenaria ..diametri digitos novem sex, perimetri digitos XXIX S , capit quinarias LVII V. Fistula septuagenum quinum ..diametri digitos novem S sex, perimetri digitos XXX S , capit quinarias LXI II; in usu non est. Fistula octogenaria ..diametri digitos decem II, perimetri digitos XXXI S , capit quinarias LXV . Fistula octogenum quinum ..diametri digitos decem septem, perimetri digitos XXXII S VI, capit quinarias LXVIIII VIII; in usu non est. Fistula nonagenaria ..diametri digitos decem S X, perimetri digitos triginta tres S III, capit quinarias septuaginta tres V. Fistula nonagenum quinum ..diametri digitos X S XI, perimetri digitos XXXIIII S V, capit quinarias LXXVII II; in usu non est. Fistula centenaria ..diametri digitos XI VIIII, perimetri digitos XXXV , capit quinarias octoginta unam X. apud aquarios habebat diametri digitos XII, .capacitatis quinarias nonaginta II X. Fistula centenum vicenum ..diametri digitos duodecim VII, perimetri digitos XXXVIII S , capit quinarias LXXXXVII S . apud aquarios habebat diametri digitos XVI, .capacitatis quinarias centum sexaginta tres S , qui modus duarum centenariarum est. Persecutus ea quae de modulis dici fuit necessarium ..nunc ponam, quem ad modum quaeque aqua, ut princi- pum commentariis conprehensum est, usque ad nostram curam habere visa sit quantumque erogaverit; deinde quem ipsi scrupulosa inquisitione praeeunte providentia optimi diligentissimique principis Nervae invenerimus. fuerunt ergo in commentariis in universo quinariarum .decem duo milia septingentae quinquaginta quinque, in erogatione decem quattuor milia decem et octo plus in distributione quam in accepto conputabatur qui- nariis mille ducentis sexaginta tribus. huius rei admiratio, .cum praecipuum officii opus in exploranda fide aquarum atque copia crederem, non mediocriter me convertit ad scrutandum, quemadmodum amplius erogaretur, quam in patrimonio, ut ita dicam, esset. ante omnia itaque .capita ductuum metiri adgressus sum, sed longe, id est circiter quinariis decem milibus, ampliorem quam in commentariis modum inveni, ut per singulas demon- strabo. Appiae in commentariis adscriptus est modus quina- ..riarum octingentarum quadraginta unius. cuius aquae .caput inveniri mensura non potuit, quoniam ex duobus rivis constat. ad Gemellos tamen, qui locus est infra .Spem veterem, ubi iungitur cum ramo Augustae, inveni altitudinem aquae pedum quinque, latitudinem pedis unius dodrantis fiunt areae pedes octo dodrans centena- riae viginti duae et quadragenaria, quae efficiunt quinarias mille octingentas viginti quinque amplius, quam com- mentarii habent, quinariis nongentis octoginta quattuor. erogabat quinarias septingentas quattuor minus, quam .in commentariis adscribitur, quinariis centum triginta septem et adhuc minus, quam ad Gemellos mensura respondet, quinariis mille centum viginti una. intercidit .tamen aliquantum e ductus vitio, qui quom sit depres- sior, non facile manationes ostendit, quas esse ex eo adparet quod in plerisque urbis partibus prolata aqua observatur, id quod ex ea manat. sed et quasdam fistulas .intra urbem inlicitas deprehendimus. extra urbem autem .propter pressuram librae, quom sit infra terram ad caput pedibus quinquaginta, nullam accipit iniuriam. Anioni veteri adscriptus est in commentariis modus ..quinariarum mille quingentarum quadraginta unius. ad .caput inveni quattuor milia trecentas nonaginta octo praeter eum modum qui in proprium ductum Tiburtium derivatur amplius, quam in commentariis est, quinariis duobus milibus octingentis quinquaginta septem. eroga- .bantur antequam ad piscinam veniret quinariae ducentae sexaginta duae. modus in piscina, qui per mensuras posi- .tas initur, efficit quinariarum duo milia trecentas sexa- ginta duas. intercidebant ergo inter caput et piscinam .quinariae mille septingentae septuaginta quattuor. eroga- .bat post piscinam quinarias mille trecentas quadraginta octo amplius, quam in commentariis conceptionis modum significari diximus, quinariis sexaginta novem minus, quam recipi in ductum post piscinam posuimus, quinariis mille decem quattuor. summa quae inter caput et pisci- .nam et post piscinam intercidebat quinariae duo milia septingentae octoginta octo, quod errore mensurae fieri suspicarer, nisi invenissem ubi averterentur. Marciae in commentariis adscriptus est modus quina- ..riarum duum milium centum sexaginta duarum. ad caput .mensus inveni quinarias quattuor milia sexcentas nona- ginta amplius, quam in commentariis est, quinariis du- obus milibus quingentis viginti octo. erogabantur ante- .quam ad piscinam perveniret quinariae nonaginta quinque, et dabantur in adiutorium Tepulae quinariae nonaginta duae, item Anioni quinariae centum sexaginta quattuor. summa quae erogabatur ante piscinam quinariae tre- .centae quinquaginta una. modus qui in piscina mensuris .positis initur cum eo quod citra piscinam ductus eodem canali in arcus excipitur, efficit quinarias duo milia nongentas quadraginta quattuor. summa quae aut ero- .gatur ante piscinam aut in arcus recipitur quinariarum tria milia ducentae nonaginta quinque amplius, quam in conceptis commentariorum positum est, quinariis mille centum triginta tribus minus, quam mensurae ad caput actae efficiunt, quinariis mille trecentis nonaginta quin- que. erogabat post piscinam quinarias mille octingentas .quadraginta minus, quam in commentariis conceptionis modum significari diximus, quinariis ducentis viginti septem minus, quam ex piscina in arcus recipiuntur, sunt quinariae mille centum quattuor. summa utraque .quae intercidebat aut inter caput et piscinam aut post piscinam quinariarum duo milia ID, quas sicut in ceteris pluribus locis intercipi deprehendimus. non enim eas .cessare manifestum est et ex hoc et ex eo quod ad caput praeter eam mensuram, quam conprehendisse nos capacitate ductus posuimus, effunduntur amplius trecen- tae quinariae. Tepulae in commentariis adscriptus est modus qui- ..nariarum quadringentarum. huius aquae fontes nulli sunt .venis quibusdam constabat, quae interceptae sunt in Iulia. caput ergo eius observandum est a piscina Iuliae. .ex ea enim primum accipit quinarias centum nonaginta, .deinde statim ex Marcia quinarias nonaginta duas, prae- terea ex Anione novo ad hortos Epaphroditianos quina- rias centum sexaginta tres. fiunt omnes quinariae quadrin- .gentae quadraginta quinque amplius, quam in commen- tariis, quinariis quadraginta quinque, quae in erogatione conparent. Iuliae in commentariis adscriptus est modus quina- ..riarum sexcentarum quadraginta novem. ad caput men- .sura iniri non potuit, quoniam ex pluribus adquisitionibus constat, sed ad sextum ab urbe miliarium universa in piscinam recipitur, ubi modus eius manifestis mensuris efficit quinarias mille ducentas sex amplius, quam in commentariis, quinariis quingentis quinquaginta septem. praeterea accipit prope urbem post hortos Pallantianos .ex Claudia quinarias centum sexaginta duas. est omne .Iuliae in acceptis quinariae mille trecentae sexaginta octo. ex eo dat in Tepulam quinarias centum nonaginta, .erogat suo nomine octingentas tres. fiunt quas erogat .quinariae nongentae nonaginta tres amplius, quam in commentariis habet, quinariis trecentis quadraginta quattuor minus, quam in piscina habere posuimus, du- centis decem tribus, quas ipsas apud eos, qui sine bene- ficiis principis usurpabant, deprehendimus. Virgini in commentariis adscriptus est modus quina- ..riarum sexcentarum quinquaginta duarum. huius men- .suram ad caput inveniri non potuit, quoniam ex pluribus adquisitionibus constat et lenior rivom intrat. prope .urbem tamen ad miliarium septimum in agro qui nunc est Ceionii Commodi, ubi velociorem iam cursum habet, mensuram egi quae efficit quinariarum duo milia quin- gentas quattuor amplius, quam in commentariis, qui- nariis mille octingentis quinquaginta duabus. adprobatio .nostra expeditissima est; erogat enim omnes quas mensura deprendimus, id est duo milia quingentas quattuor. Alsietinae conceptionis modus nec in commentariis ..adscriptus est nec in re praesenti certus inveniri potuit, cum ex lacu Alsietino et deinde circa Careias ex Saba- tino tantum accipiat quantum aquarii tempera- verunt. Alsietina erogat quinarias trecentas nonaginta .duas. Claudia abundantior aliis maxime iniuriae exposita est. ..in commentariis habet non plus quinariis duobus milibus .octingentis quinquaginta quinque, cum ad caput invene- rim quinariarum quattuor milia sexcentas septem amplius, quam in commentariis, mille septingentis quin- quaginta duabus. adeo autem nostra certior est mensura, .ut ad septimum ab urbe miliarium in piscina, ubi indu- bitatae mensurae sunt, inveniamus quinarias tria milia trecentas decem duas plus, quam in commentariis, quadringentis quinquaginta septem, quamvis et ex bene- ficiis ante piscinam eroget et plurimum subtrahi depre- henderimus ideoque minus inveniatur, quam re vera esse debeat, quinariis mille ducentis nonaginta quinque. et circa erogationem autem fraus adparet, quae neque ad .commentariorum fidem neque ad eas quas ad caput egi- mus mensuras, neque ad illas saltem, quae ad piscinam post tot iniurias factae sunt, convenit. solae enim .quinariae mille septingentae quinquaginta erogantur minus, quam commentariorum ratio dat, quinariis mille centum quinque minus autem, quam mensurae ad caput factae demonstraverunt, quinariis duobus milibus octin- gentis quinquaginta septem minus etiam, quam in piscina invenitur, quinariis mille quingentis sexaginta duabus. ideoque cum sincera in urbem proprio rivo per- .veniret, in urbe miscebatur cum Anione novo, ut con- fusione facta et conceptio earum et erogatio esset obscu- rior. quod si qui forte me adquisitionum mensuris blan- .diri putant, admonendi sunt adeo Curtium et Caerulum fontes aquae Claudiae sufficere ad praestandas ductui suo quinarias quas significavi quattuor milia sexcentas septem, ut praeterea mille sexcentae effundantur. nec .eo infitias quin ea quae superfluunt non sint proprie horum fontium; capiuntur enim ex Augusta, quam in- ventam in Marciae supplementum, dum illa non indiget, adiecimus fontibus Claudiae, quamvis ne huius quidem ductus omnem aquam recipiat. Anio novus in commentariis habere ponebatur quina- ..rias tria milia ducentas sexaginta tres. mensus ad caput .repperi quinarias quattuor milia septingentas triginta octo amplius, quam in conceptis commentariorum est, quinariis mille quadringentis septuaginta quinque. qua- .rum adquisitionum non avide me amplecti quo alio mo- do manifestius probem, quam quod in erogatione ipsorum commentariorum maior pars earum continetur? erogantur .enim quinariarum quattuor milia ducentae undecim, cumalioquin in eisdem commentariis inveniatur concep- tio non amplius quam trium milium ducentarum sexa- ginta trium. praeterea intercipi non tantum quingentas .viginti septem, quae inter mensuras nostras et erogatio- nem intersunt, sed longe ampliorem modum deprendi. ex quo adparet etiam exuberare conprehensam a nobis .mensuram, cuius rei ratio est, quod vis aquae rapacior, ut ex largo et celeri flumine excepta, velocitate ipsa ampliat modum. Non dubito aliquos adnotaturos, quod longe maior ..copia actis mensuris inventa sit, quam erat in commen- tariis principum. cuius rei causa est error eorum, qui ab .initio parum diligenter uniuscuiusque fecerunt aestima- tionem. ac ne metu aestatis aut siccitatum in tantum a .veritate eos recessisse credam, obstat illud quod ipse actis mensuris Iulio mense hanc uniuscuiusque copiam, quae supra scripta est, tota deinceps aestate durantem exploravi. quaecumque tamen est causa quae praecedit, .illud utique detegitur, decem milia quinariarum inter- cidisse, dum beneficia sua principes secundum modum in commentariis adscriptum temperant. sequens di- ..versitas est quod alius modus concipitur ad capita, alius nec exiguo minor in piscinis, minimus deinde distribu- tione continetur. cuius rei causa est fraus aquariorum, .quos aquas ex ductibus publicis in privatorum usus deri- vare deprehendimus. sed et plerique possessorum, e .quorum agris aqua circumducitur, unde formas rivo- rum perforant, unde fit ut ductus publici hominibus pri- vatis vel ad hortorum usum itinera suspendant. ac de ..vitiis eiusmodi nec plura nec melius dici possunt, quam a Caelio Rufo dicta sunt in ea contione, cui titulus est de aquis. quae nunc nos omnia simili licentia usurpata .utinam non per offensas probaremus inriguos agros, tabernas, cenacula etiam, corruptelas denique omnes perpetius salientibus instructas invenimus. nam quod .falsis titulis aliae pro aliis aquae erogabantur, etiam sunt leviora ceteris vitia. inter ea tamen, quae emendationem .videbantur exigere, numerandum est, quod fere circa montem Caelium et Aventinum accidit. qui colles, prius- .quam Claudia perduceretur, utebantur Marcia et Iulia. sed postquam Nero imperator Claudiam opere arcuato .altius exceptam usque ad templum divi Claudii perduxit, ut inde distribueretur, priores non ampliatae sed omissae sunt. nulla enim castella adiecit, sed isdem usus est, quo- .rum quamvis mutata aqua vetus adpellatio mansit. Satis iam de modo cuiusque et velut nova quadam ..adquisitione aquarum et fraudibus et vitiis quae circa ea erant dictum est. superest ut erogationem, quam con- .fertam et, ut sic dicam, in massa invenimus, immo etiam falsis nominibus positam, per nomina aquarum, uti quae- que se habet, et per regiones urbis digeramus. cuius .conprehensionem scio non ieiunam tantum sed etiam perplexam videri posse. ponemus tamen quam brevissime, .ne quid velut formulae officii desit. iis quibus sufficiet .cognovisse summa, licebit transire leviora. Fit ergo distributio quinariarum quattuordecim milium ..decem et octo, ita ut quinariae DCCLXXI, quae ex qui- busdam aquis in adiutorium aliarum dantur et bis in speciem erogationis cadunt, semel in conputationem veniant. ex his dividuntur extra urbem quinariae quattuor milia .sexaginta tres ex quibus nomine Caesaris quinariae mille septingentae decem et octo, privatis quinariae CCCXXXXV. reliquae intra urbem novem milia nongentae quinqua- .ginta quinque distribuebantur in castella ducenta quadra- ginta septem ex quibus erogabantur sub nomine Caesaris quinariae mille septingentae septem semis, privatis quinariae tria milia octingentae quadraginta septem, usibus publicis quinariae quattuor milia quadringentae una ex eo castris duodeviginti quinariae ducentae septuaginta novem, operibus publicis LXXXX quinque quinariae CCCI, muneribus triginta novem quinariae CCCLXXXVI, lacibus quingentis nonaginta uni quinariae trecentae triginta quinque. sed et haec ipsa dispensatio per nomina aquarum et re- .giones urbis partienda est. Ex quinariis ergo quattuordecim milibus decem et ..octo, quam summam erogationibus omnium aquarum seposuimus, dantur nomine Appiae extra urbem qui- nariae tantummodo quinque, quoniam humilior oritur etiam petitoribus. reliquae quinariae sescentae nonaginta novem intra .urbem dividebantur per regiones secundam IIX VIIII XI XII XIII XIIII in castella viginti ex quibus nomine Caesaris quinariae centum quinqua- ginta una, privatis quinariae centum nonaginta quattuor, usibus publicis quinariae trecentae quinquaginta quattuor ex eo castris I quinariae quattuor, operibus publicis quattuordecim quinariae centum viginti tres, muneri uni quinariae duo, lacibus nonaginta duo quinariae ducentae viginti sex. Anionis veteris erogabantur extra urbem ..nomine Caesaris quinariae centum sexaginta novem, privatis quinariae CCCCIIII. reliquae quinariae mille quingentae octo semis intra urbem .dividebantur per regiones primam III IIII V VI VII VIII VIIII XII XIIII in castella triginta quinque ex quibus nomine Caesaris quinariae sexaginta IV S, privatis quinariae CCCCXC, usibus publicis quinariae quingentae LII ex eo castris unis quinariae quinquaginta, operibus publicis XIX quinariae centum nonaginta sex, muneribus novem quinariae octoginta octo, lacibus nonaginta quattuor quinariae ducentae decem et octo. Marciae erogabantur extra urbem ..nomine Caesaris quinariae CCLXIS. reliquae quinariae mille quadringentae septuaginta duae .intra urbem dividebantur per regiones primam tertiam quartam V VI VII VIII VIIII X XIIII in castella quin- quaginta unum ex quibus nomine Caesaris quinariae CXVI, privatis quinariae quingentae quadraginta tres, usibus publicis quinariae XDI ex eo castris IIII quinariae XLIIS, operibus publicis quindecim quinariae XLI, muneribus XII quinariae CIIII, lacibus CXIII quinariae CCLVI. Tepulae erogabantur extra urbem ..nomine Caesaris quinariae LVIII, privatis quinariae quinquaginta sex, reliquae quinariae CCCXXXI intra urbem dividebantur .per regiones quartam V VI VII in castella XIIII ex quibus nomine Caesaris quinariae XXXIIII, privatis quinariae CCXXXVII, usibus publicis quinariae quinquaginta ex eo castris I quinariae duodecim, operibus publicis III quinariae septem, lacibus XIII quinariae XXXII. Iulia fluebat extra urbem ..nomine Caesaris quinariis LXXX quinque, privatis quinariis CXXI. reliquae quinariae quingentae quadraginta octo intra .urbem dividebantur per regiones secundam III V VI VIII X XII in castella decem et septem ex quibus nomine Caesaris quinariae decem et octo, privatis quinariae CLXXXXVI, usibus publicis quinariae CCCLXXXIII ex eo castris II quinariae sexaginta novem, operibus publicis XI quinariae CXXCI, muneribus III quinariae sexaginta septem, lacibus viginti octo quinariae sexaginta quinque. Virginis nomine exibant extra urbem quinariae ducen- ..tae. reliquae quinariae duo milia trecentae quattuor intra .urbem dividebantur per regiones septimam nonam quar- tam decimam in castella decem et octo ex quibus nomine Caesaris quinariae quingentae novem, privatis quinariae CCCXXXVIII, usibus publicis quinariae CDLVII ex eo muneribus II quinariae XXVI, lacibus viginti quinque quinariae quinquaginta una, operibus publicis sedecim quinariae CCCLXXX. in qui- .bus per se euripo, cui ipsa nomen dedit, quinariae CCCCLX. Alsietinae quinariae trecentae nonaginta duo. haec ..tota extra urbem consumitur, nomine Caesaris quinariae CC quinquaginta quattuor, privatis quinariae centum triginta octo. Claudia et Anio novus extra urbem proprio quaeque ..rivo erogabantur, intra urbem confundebantur. et Claudia quidem extra urbem dabat .nomine Caesaris quinarias CCXLVI, privatis quinarias CCCCXXX novem; Anio novus nomine Caesaris quinarias septingentas vi- ginti octo. reliquae utriusque quinariae tria milia quadrin- .gentae nonaginta octo intra urbem dividebantur per regiones urbis XIIII in castella nonaginta duo ex quibus nomine Caesaris quinariae octingentae XVI, privatis quinariae D sexaginta septem, usibus publicis quinariae CXV ex eo castris novem quinariae centum quadraginta novem, operibus publicis decem et octo quinariae CCCLXXIIII, muneribus XII quinariae centum septem, lacibus CC viginti sex quinariae CCCCXXCV. Haec copia aquarum ad Nervam imperatorem usque ..conputata ad hunc modum discribebatur. nunc providen- .tia diligentissimi principis quicquid aut fraudibus aqua- riorum intercapiebatur aut inertia pervertebatur, quasi nova inventione fontium adcrevit. ac prope duplicata .ubertas est et tam sedula deinde partitione distributa, ut regionibus quibus singulae serviebant aquae plures darentur, tamquam Caelio et Aventino in quos sola Clau- dia per arcus Neronianos ducebatur, quo fiebat ut, quo- tiens refectio aliqua intervenisset, celeberrimi colles siti- rent. quibus nunc plures aquae, et in primis Marcia .reddita ampliore opere a Spe in Aventinum usque perducitur. atque etiam omni parte urbis lacus tam novi .quam veteres plerique binos salientes diversarum aqua- rum acceperunt, ut si casus alterutram inpedisset, altera sufficiente non destitueretur usus. sentit hanc curam ..imperatoris piissimi Nervae principis sui regina et domina orbis in dies, quae terrarum dea consistit, cui par nihil et nihil secundum, et magis sentiet salubritas eiusdem aeternae urbis aucto castellorum, operum, munerum et lacuum numero. nec minus ad privatos commodum ex .incremento beneficiorum eius diffunditur; illi quoque, qui timidi inlicitam aquam ducebant, securi nunc ex bene- ficiis fruuntur. ne pereuntes quidem aquae otiosae sunt .ablatae causae gravioris caeli, munda viarum facies, purior spiritus, quique apud veteres semper urbi infa- mis aer fuit est remotus. non praeterit me, deberi operi .novae erogationis ordinationem; sed haec cum incremento adiuncserimus, intelligi oportet, non esse ea ponenda nisi consummata fuerint. quid quod nec hoc diligentiae ..principis, quam exactissimam civibus suis praestat, suffi- cit, parum praesidiis ac voluptatibus nostris contulisse sese credentis, quod tantam copiam adiecit, nisi eam ipsam sinceriorem iocundioremque faciat? operae pre- .tium est ire per singula, per quae ille occurrendo vitiis quarundam universis adiecit utilitatem. etenim quando .civitas nostra, cum vel exigui imbres supervenerant, non turbulentas limosasque aquas habuit? nec quia haec .universis ab origine natura est, aut quia istud incommo- dum sentire debeant quae capiuntur ex fontibus, in primis Marcia et Claudia ac reliquae, quarum splendor a capite integer nihil aut minimum pluvia inquinatur si plutea extructa et obiecta sint. duae Aniensis minus ..permanent limpidae, nam sumuntur ex flumine ac saepe etiam sereno turbantur, quoniam Anio quamvis purissimo defluens lacu mobilibus tamen cedentibus ripis aufert aliquid quo turbetur, priusquam deveniat in rivos. quod .incommodum non solum hibernis ac vernis, sed etiam aestivis imbribus sentit, quo tempore exiit gratior aqua- rum sinceritas exigitur. et alter quidem ex his, id est Anio ..vetus, cum plerisque libra sit inferior, incommodum intra se tenet. novus autem Anio vitiabat ceteras; nam cum .editissimus veniat et in primis abundans, defectioni aliarum succurrit. inperitia vero aquariorum deducentium .in alienos eum specus frequentius, quam explemento opus erat, etiam sufficientes aquas inquinabat, maxime Claudiam quae per multa milia passuum proprio ducta rivo, Romae demum cum Anione permixta in hoc tempus perdebat proprietatem. adeoque obvenientibus non .succurrebatur, ut pleraeque accerserentur per impruden- tiam non utin dignum erat aquas partientium. Marciam .ipsam frigore et splendore gratissimam balneis ac fulloni- bus et relatu quoque foedis ministeriis deprehendimus servientem. omnes ergo discerni placuit, tum singulas ..ita ordinari ut in primis Marcia potui tota serviret et deinceps reliquae secundum suam quaeque qualitatem aptis usibus adsignarentur, sic ut Anio vetus pluribus ex causis, quo inferior excipitur, minus salubris in hortorum rigationem atque in ipsius urbis sordidiora exiret ministe- ria. nec satis fuit principi nostro ceterarum restituisse ..copiam et gratiam; Anionis quoque novi vitia excludi posse vidit. omisso enim flumine aquam repeti ex lacu .qui est super villam Neronianam Sublaquensem, ubi limpidissima est, iussit. nam cum oriatur Anio supra .Trebam Augustam, seu quia per saxosos montes decurrit paucissimis circa ipsum oppidum obiacentibus cultis, seu quia lacuum altitudinem in quos excipitur velut defaecatur, inminentium quoque nemorum opacitate inumbratus, frigidissimus simul ac splendidissimus eo pervenit. haec tam felix proprietas aquae omnibus doti- .bus aequatura Marciam, copia vero superatura veniet in locum deformis illius ac turbidae, novum auctorem impe- ratorem Caesarem Nervam Traianum Augustum prae- scribente titulo. Sequitur ut indicemus quod ius ducendae tuendaeque ..sit aquae, quorum alterum ad cohibendos intra modum impetrati beneficii privatos, alterum ad ipsorum ductuum pertinet tutelam. in quibus, dum altius repeto leges de .singulis aquis latas, quaedam apud veteres aliter observata inveni. apud antiquos omnis aqua in usus pu- .blicos erogabatur et cautum ita fuit ne quis privatus aliam aquam ducat, quam quae ex lacu humum acci- dithaec enim sunt verba eius legisid est quae ex lacu abundavit; eam nos caducam vocamus. et haec ipsa .non in alium usum quam in balnearum aut fullonicarum dabatur, eratque vectigalis statuta mercede quae in publicum penderetur. ex quo manifestum est quanto .potior cura maioribus communium utilitatium quam privatarum voluptatium fuerit, cum etiam ea aqua quam privati ducebant ad usum publicum pertineret. aliquid .et in domos principum civitatis dabatur concedentibus reliquis. ad quem autem magistratum ius dandae ven- ..dendaeve aquae pertinuerit, in iis ipsis legibus variatur. interdum enim ab aedilibus, interdum a censoribus .permissum invenio sed adparet, quotiens in re publica censores erant, ab illis potissimum petitum, cum ii non erant, aedilium eam potestatem fuisse. tutelam autem ..singularum aquarum locari solitam invenio positamque redemptoribus necessitatem certum numerum circa duc- tus extra urbem, certum in urbe servorum opificum ha- bendi, et quidem ita ut nomina quoque eorum, quos habituri essent in ministerio per quasque regiones, in tabulas publicas deferrent; eorumque operum proban- dorum curam fuisse penes censores aliquando et aediles, interdum etiam quaestoribus eam provinciam obvenisse, ut adparet ex S. C. quod factum est C. Licinio et Q. Fabio cos. censoribus. quanto opere autem curae fuerit ..ne quis violare ductus aquamve non concessam derivare auderet, cum ex multis adparere posset, tum et ex hoc quod Circus maximus ne diebus quidem ludorum circen- sium nisi aedilium aut censorum permissu inrigabatur, quod durasse etiam postquam res ad curatores transiit .sub Augusto, apud Ateium Capitonem legimus. agri vero, .qui aqua publica contra legem essent inrigati, publica- bantur. mancipi etiam, si cum eo quem constaret .adversus legem fecisse, multa dicebantur. in isdem legi- .bus adiectum est ita ne quis aquam oletato dolo malo, ubi publice saliet. si quis oletarit, sestertiorum decem .milium multa esto. oletato videtur esse olidam facito. .cuius rei causa aediles curules iubebantur per vicos singu- .los ex iis qui in unoquoque vico habitarent praediave haberent binos praeficere, quorum arbitratu aqua in publico saliret. primus M. Agrippa post aedilitatem, quam ..gessit consularis, operum suorum et munerum velut per- petuus curator fuit. qui iam copia permittente discripsit, .quid aquarum publicis operibus, quid lacibus, quid pri- vatis daretur. habuit et familiam propriam aquarum, .quae tueretur ductus atque castella et lacus. hanc Au- ..gustus hereditate ab eo sibi relictam publicavit. post eum .Q. Aelio Tuberone Paulo Fabio Maximo cos. in re, quae usque in id tempus quasi potestate acta certo iure eguisset, senatus consulta facta sunt ac lex promul- gata. Augustus quoque edicto conplexus est, quo iure .uterentur qui ex commentariis Agrippae aquas haberent, tota re in sua beneficia translata. modulos etiam, de .quibus dictum est, constituit et rei continendae exercen- daeque curatorem fecit Messalam Corvinum, cui adiutores dati Postumius Sulpicius praetorius et Lucius Cominius pedarius. insignia eis quasi magistratibus concessa, deque .eorum officio senatus consultum factum, quod infra scriptum est. S. C. Quod Q. Aelius Tubero Paulus Fabius Maximus cos. ..V. F. de iis qui curatores aquarum publicarum ex con- sensu senatus a Caesare Augusto nominati essent ordi- nandis, D. E. R. Q. F. P. D. E. R. I. C. placere huic ordi- ni, eos qui aquis publicis praeessent, cum eius rei causa extra urbem essent, lictores binos et servos publicos ter- nos, architectos singulos et scribas et librarios, accensos praeconesque totidem habere, quot habent ii per quos frumentum plebei datur. cum autem in urbe eiusdem rei .causa aliquid agerent, ceteris apparitoribus isdem praeter- quam lictoribus uti. utique quibus apparitoribus ex .hoc senatus consulto curatoribus aquarum uti liceret, eos diebus decem proximis, quibus senatus consultum factum esset, ad aerarium deferrent; quique ita delati essent, iis praetoris aerarii mercedem cibaria, quanta praefecti frumento dando dare deferreque solent, annua darent et adtribuerent; isque eas pecunias sine fraude sua facere liceret. utique tabulas, chartas ceteraque quae eius .curationis causa opus essent iis curatoribus praebenda Q. Aelius Paulus Fabius cos. ambo alterve, si is videbitur, adhibitis praetoribus qui aerario praesint, ea praebenda locent. itemque cum viarum curatores que frumentique ..parte quarta anni publico fungebantur ministerio, ut curatores aquarum iudiciis vacent privatis publicisque. apparitores et ministeria, quamvis perseveret adhuc .aerarium in eos erogare, tamen esse curatorum videntur desisse inertia ac segnitia non agentium officium. egressis .autem urbem dumtaxat agendae rei causa senatus praesto esse lictores iusserat. nobis circumeuntibus rivos fides .nostra et auctoritas a principe data pro lictoribus erit. Cum perduxerimus rem ad initium curatorum, non est ..alienum subiungere qui post Messalam huic officio ad nos usque praefuerint. Messalae successit Planco et Silio cos. Ateius Capito. .Capitoni C. Asinio Pollione C. Antistio Vetere cos. Ta- .rius Rufus. Tario et Servio Cornelio Cethego L. Visellio Varrone .consulibus M. Cocceius Nerva, divi Nervae avus, scientia etiam iuris inlustris. huic successit Fabio Persico L. Vitellio cos. C. Octavius .Laenas. Laenati Aquila Iuliano et Nonio Asprenate consulibus .M. Porcius Cato. huic successit post quem Ser. Asinio Celere Sex. No- .nio Quintiliano consulibus A. Didius Gallus. Gallo Q. Veranio et Pompeio Longo cos. Cn. Domitius .Afer. Afro Nerone Claudio Caesare IIII et Cosso Cossi f. con- .sulibus L. Piso. Pisoni Verginio Rufo et Memmio Regulo consulibus .Petronius Turpilianus. Turpiliano Crasso Frugi et Laecanio Basso consulibus .P. Marius. Mario Luccio Telesino et Suetonio Paulino cos. Fonteius .Agrippa. Agrippae Silio et Galerio Trachalo cos. Albius Crispus. .Crispo Vespasiano III et Cocceio Nerva cos. Pompeius .Silvanus. Silvano Domitiano II Valerio Messalino consulibus Tam- .pius Flavianus. Flaviano Vespasiano V Tito III consulibus Acilius Aviola. .post quem imperatore Nerva III et Verginio Rufo III .consulibus ad nos cura translata est. Nunc quae observare curator aquarum debeat et legem ..senatusque consulta ad instruendum actum pertinentia subiungam. circa ius ducendae aquae in privatis obser- .vanda sunt, ne quis sine litteris Caesaris, id est ne quis aquam publicam non impetratam, et ne quis amplius quam impetravit ducat. ita enim efficiemus ut modus, .quem adquiri diximus, possit ad novos salientes et ad nova beneficia principis pertinere. in utroque autem .magna cura multiplici opponenda fraudi est sollicite subinde ductus extra urbem circumeundi ad recognoscen- da beneficia; idem in castellis et salientibus publicis faciendum, ut sine intermissione diebus et noctibus aqua fluat. quod senatus quoque consulto facere curator .iubetur, cuius haec quoque verba sunt Quod Q. Aelius Tubero Paulus Fabius Maximus ..cos. V. F. de numero publicorum salientium qui in urbe essent intraque aedificia urbi coniuncta, quos M. Agrippa fecisset, Q. F. P. D. E. R. I. C. neque augeri placere nec minui numerum publicorum salientium, quos nunc CV esse retulerunt ii, quibus negotium a senatu est imperatum ut inspicerent aquas publicas inirentque numerum salientium publicorum. itemque placere cura- .tores aquarum, quos S. C. Caesar Augustus ex senatus auctoritate nominavit, dare operam uti salientes publici quam adsiduissime interdiu et noctu aquam in usum populi funderent. In hoc senatus consulto crediderim adnotandum quod .senatus tam augeri quam minui salientium publicorum numerum vetuerit. id factum existimo, quia modus .aquarum quae is temporibus in urbem veniebant, ante- quam Claudia et Anio novus perducerentur, maiorem erogationem capere non videbatur. qui aquam in usus ..privatos deducere volet, impetrare eam debebit et a principe epistulam ad curatorem adferre; curator deinde beneficio Caesaris praestare maturitatem et procuratorem eiusdem officii libertum Caesaris protinus scribere. procu- .ratorem autem primus Ti. Claudius videtur admovisse, postquam Anionem novum et Claudiam induxit. quid .contineat epistula, vilicis quoque fieri notum debet, ne quando neglegentiam aut fraudem suam ignorantiae colore defendant. procurator calicem eius moduli, qui .fuerit impetratus, adhibitis libratoribus signari cogitet, diligenter intendat mensurarum quas supra diximus mo- dum et positionis notitiam habeat, ne sit in arbitrio libratorum, interdum maioris luminis, interdum minoris pro gratia personarum calicem probare. sed nec statim .ab hoc liberum subiciendi qualemcumque plumbeam fistulam permittatur arbitrium, verum eiusdem luminis quo calix signatus est per pedes quinquaginta, sicut senatus consulto quod subiectum est cavetur. Quod Q. Aelius Tubero Paulus Fabius Maximus cos. ..V. F. quosdam privatos ex rivis publicis aquam ducere, Q. D. E. R. F. P. D. E. R. I. C. ne cui privato aquam ducere ex rivis publicis liceret, utique omnes ii quibus aquae ducendae ius esset datum ex castellis ducerent, animadverterentque curatores aquarum, quibus locis intra extra urbem apte castella privati facere possent, ex quibus aquam ducerent quam ex castello communem accepissent a curatoribus aquarum. ne cui eorum quibus .aqua daretur publica ius esset, intra quinquaginta pedes eius castelli, ex quo aquam ducerent, laxiorem fistulam subicere quam quinariam. In hoc S. C. dignum adnotatione est, quod aquam non .nisi ex castello duci permittit, ne aut rivi aut fistulae pu- blicae frequenter lacerentur. ius impetratae aquae neque ..heredem neque emptorem neque ullum novum dominum praediorum sequitur. balneis quae publice lavarent privi- .legium antiquitus concedebatur, ut semel data aqua perpetuo maneret. sic ex veteribus senatus consultis .cognoscimus, ex quibus unum subieci. nunc omnis aquae cum possessore instauratur beneficium. Quod Q. Aelius Tubero Paulus Fabius Maximus cos. ..V. F. constitui oportere, quo iure intra extraque urbem ducerent aquas, quibus adtributae essent, Q. D. E. R. F. P. D. E. R. I. C. uti usque eo maneret adtri- butio aquarum, exceptis quae in usum balinearum essent datae aut haustus nomine, quoad idem domini possiderent id solum, in quod accepissent aquam. Cum vacare aliquae coeperunt aquae, adnuntiatur et ..in commentarios redigitur, qui respiciuntur ut petitoribus ex vacuis dari possint. has aquas statim intercipere sole- .bant, ut medio tempore venderent aut possessoribus praediorum aut aliis etiam. humanius etiam visum est .principi nostro, ne praedia subito destituerentur, triginta dierum spatium indulgeri, intra quod ii ad quos res perti- neret . de aqua in praedia sociorum data nihil .constitutum invenio. perinde tamen observatur ac iure .cautum, ut dum quis ex iis qui communiter impetrave- runt superesset, totus modus praediis adsignatus flueret et tunc demum renovaretur beneficium, cum desisset quisque ex iis quibus datum erat possidere. impetratam .aquam alio, quam in ea praedia in quae data erit, aut ex alio castello, quam ex quo epistula principis continebit, duci palamst non oportere; sed et mandatis prohibetur. impetrantur autem et eae aquae quae caducae vocantur, ..id est quae aut ex castellis aut ex manationibus fistu- larum effluunt, quod beneficium a principibus parcis- sime tribui solitum. sed fraudibus aquariorum obnoxium .est, quibus prohibendis quanta cura debeatur, ex capite mandatorum manifestum erit quod subieci. Caducam neminem volo ducere nisi qui meo beneficio ..aut priorum principum habent. nam necesse est ex .castellis aliquam partem aquae effluere, cum hoc pertineat non solum ad urbis nostrae salubritatem, sed etiam ad utilitatem cloacarum abluendarum. Explicitis quae ad ordinationem aquarum privati usus ..pertinebant, non ab re est quaedam ex iis, quibus circum- scribi saluberrimas constitutiones in ipso actu deprehen- dimus, exempli causa attingere. ampliores quosdam cali- .ces, quam impetrati erant, positos in plerisque castellis inveni et ex iis aliquos ne signatos quidem. quotiens .autem signatus calix excedit legitimam mensuram, am- bitio procuratoris qui eum signavit detegitur. cum vero .ne signatus quidem est, manifesta culpa omnium, maxime accipientis, deprehenditur, deinde vilici. in quibusdam, .cum calices legitimae mensurae signati essent, statim amplioris moduli fistulae subiectae fuerunt, unde acci- derat ut aqua non per legitimum spatium coercita, sed per brevis angustias expressa facile laxiorem in proximo fistulam inpleret. ideoque illud adhuc, quotiens signatur .calix, diligentiae adiciendum est, ut fistulae quoque proxumae per spatium, quod S. C. conprehensum dixi- mus, signentur. ita demum enim vilicus cum scierit non .aliter quam signatas conlocari debere, omni carebit excusatione. circa conlocandos quoque calices observari ..oportet ut ad lineam ordinentur nec alterius inferior ca- lix, alterius superior ponatur. inferior plus trahit; su- .perior, quia cursus aquae ab inferiore rapitur, minus du- cit. in quorumdam fistulis ne calices quidem positi fuerunt. .hae fistulae solutae vocantur et, ut aquario libuit, laxan- .tur vel coartantur. adhuc illa aquariorum intolerabilis ..fraus est translata in novum possessorem aqua foramen novum castello inponunt, vetus relinquunt quo venalem extrahunt aquam. in primis ergo hoc quoque emendan- .dum curatori crediderim. non enim solum ad ipsarum .aquarum custodiam, sed etiam ad castelli tutelam perti- net, quod subinde et sine causa foratum vitiatur. etiam ..ille aquariorum tollendus est reditus, quem vocant punc- ta. longa ac diversa sunt spatia, per quae fistulae tota .meant urbe latentes sub silice. has comperi per eum qui .adpellabatur a punctis passim convulneratas omnibus in transitu negotiationibus praebuisse peculiaribus fistulis aquam, quo efficiebatur ut exiguus modus ad usus publi- cos perveniret. quantum ex hoc modo aquae serivatum .sit, aestimo ex eo quod aliquantum plumbi sublatis eiusmodi ramis redactum est. Superest tutela ductuum, de qua priusquam dicere ..incipiam, pauca de familia quae huius rei causa parata est explicanda sunt. propriae aquarum familiae sunt .duae, altera publica, altera Caesaris. publica est antiquior, .quam ab Agrippa relictam Augusto et ab eo publicatam diximus; habet homines circiter ducentos quadraginta. Caesaris familiae numerus est quadringentorum sexaginta, .quam Claudius cum aquas in urbem perduceret constituit. utraque autem familia in aliquot ministeriorum species ..diducitur vilicos, castellarios, circitores, silicarios, tecto- res aliosque opifices. ex his aliquos extra urbem esse opor- .tet ad ea quae non sunt magnae molitionis, maturum tamen auxilium videntur exigere. homines in urbe circa .castellorum et munerum stationes opera quaeque urge- bunt, in primis ad subitos casus, ut ex conpluribus re- gionibus, in quam necessitas incubuerit, converti possit praesidium aquarum abundantium. tam amplum nume- .rum utriusque familiae solitum ambitione aut negligentia praepositorum in privata opera diduci revocare ad ali- quam disciplinam et publica ministeria ita instituimus, ut pridie quid esset actura dictaremus et quid quoque die egisset actis conprehenderetur. commoda publicae fami- ..liae ex aerario dantur, quod inpendium exoneratur vecti- galium reditu ad ius aquarum pertinentium. ea constant .ex locis aedificiisve quae sunt circa ductus aut castella aut munera aut lacus. quem reditum prope sestertiorum .ducentorum quinquaginta milium alienatum ac vagum, proximis vero temporibus in Domitiani loculos conversum iustitia divi Nervae populo restituit, nostra sedulitas ad certam regulam redegit, ut constarent quae essent ad hoc vectigal pertinentia loca. Caesaris familia ex fisco accipit .commoda, unde et omne plumbum et omnes inpensae ad ductus et castella et lacus pertinentes erogantur. Quoniam quae videbantur ad familiam pertinere ex- ..posuimus, ad tutelam ductuum sicut promiseram diver- temus, rem enixiore cura dignam, cum magnitudinis Romani imperii vel praecipuum sint indicium. multa .atque ampla opera subinde nascuntur, quibus ante succurri debet quam magno auxilio egere incipiant, plerumque tamen prudenti temperamento festinanda, quia non semper opus aut facere aut ampliare quaerentibus cre- dendum est. ideoque non solum scientia peritorum sed et .proprio usu curator instructus esse debet, nec suae tan- tum stationis architectis uti, sed plurium advocare non minus fidem quam subtilitatem, ut aestimet quae reprae- sentanda, quae differenda sint, et rursus quae per redemp- tores effici debeant, quae per domesticos artifices. nas- ..cuntur opera ex his causis aut vetustate corrumpitur quid aut inpotentia possessorum aut vi tempestatium aut culpa male facti operis, quod saepius accidit in recentibus. fere aut vetustate aut vi tempestatium partes duc- ..tuum laborant quae arcuationibus sustinentur aut mon- tium lateribus adplicatae sunt, et ex arcuationibus eae quae per flumen traiciuntur. ideoque haec opera solli- .cita festinatione explicanda sunt. minus iniuriae sub- .iacent subterranea nec gelicidiis nec caloribus exposita. vitia autem eiusmodi sunt, ut aut non interpellato cursu .subveniatur eis, aut emendari nisi averso non possint, sicut ea quae in ipso alveo fieri necesse est. haec duplici ..ex causa nascuntur aut enim limo concrescente, qui inter- dum in crustam indurescit, iter aquae coartatur, aut tectoria corrumpuntur, unde fiunt manationes quibus necesse est latera rivorum et substructiones vitiari. pilae .quoque ipsae tofo extructae sub tam magno onere la- buntur. refici quae circa alveos rivorum sunt aestate non .debent, ne intermittatur usus tempore quo praecipue desideratur, sed vere vel autumno et maxima cum festi- natione, ut scilicet ante praeparatis omnibus quam pau- cissimis diebus rivi cessent. neminem fugit, per singulos ductus hoc esse faciendum, ne, si plures pariter avertantur, desit aqua civitati. ea quae non interpellato aquae cursu ..effici debent, maxime structura constant, quam et suis temporibus et fidelem fieri oportet. idoneum structurae .tempus est a Kalendis Aprilibus in Kalendas Novembres ita ut optimum sit intermittere eam partem aestatis quae nimiis caloribus incandescit, quia temperamento caeli opus est, ut ex commodo structura conbibat et in unitatem conroboretur; non minus autem quam sol acrior gelatio praecipit materiam. nec ullum opus dili- .gentiorem poscit curam quam quod aquae obstaturum est; fides itaque eius per singula secundum legem notam omnibus sed a paucis observatam exigenda est. illud nulli ..dubium esse crediderim, proximos ductus, id est qui a septimo miliario lapide quadrato consistunt, maxime custodiendos, quoniam et amplissimi operis sunt et plures aquas singuli sustinent. quos si necesse fuerit inter- .rumpere, maiorem partem aquarum urbis destituent. remedia tamen sunt et huius modi difficultatibus in- .choatum excitatur ad libram deficientis, alveus vero plumbatis canalibus per spatium interrupti ductus rursus continuatur. porro quoniam fere omnes specus per pri- .vatorum agros derecti erant et difficilis videbatur futurae inpensae praeparatio, nisi aliqua iuris constitutione succurreretur, simul ne accessu ad reficiendos rivos re- demptores a possessoribus prohiberentur, S. C. factum est quod subieci. Quod Q. Aelius Tubero Paulus Fabius Maximus cos. ..V. F. de rivis, specibus, fornicibus aquae Iuliae, Marciae, Appiae, Tepulae, Anienis reficiendis, Q. D. E. R. F. P. D. E. R. I. C. uti cum ii rivi, specus, fornices, quos Au- gustus Caesar se refecturum impensa sua pollicitus se- natui est, reficerentur, ex agris privatorum terram, limum, lapidem, testam, harenam, ligna ceteraque quibus ad eam rem opus esset, unde quaeque eorum proxime sine iniuria privatorum tolli, sumi, portari possint, viri boni arbitratu aestimata darentur, tollerentur, sumerentur, exportarentur; et ad eas res omnes exportandas earumque rerum reficiendarum causa, quotiens opus esset, per agros privatorum sine iniuria eorum itinera, actus paterent, darentur. plerumque autem vitia oriuntur ex inpotentia ..possessorum, qui pluribus modis rivos violant. primum .enim spatia, quae circa ductus aquarum ex S. C. vacare debent, aut aedificiis aut arboribus occupant. arbores .magis nocent, quarum radicibus et concamerationes et latera solvuntur. dein vicinales vias agrestesque per .ipsas formas derigunt. novissime aditus ad tutelam prae- .cludunt. quae omnia S. C. quod subieci provisa sunt. . Quod Q. Aelius Tubero Paulus Fabius Maximus ..cos. V. F. aquarum, quae in urbem venirent, itinera occupari monumentis et aedificiis et arboribus conseri, Q. F. P. D. E. R. I. C. cum ad reficiendos rivos specusque iter aquae et opera publica corrumpantur, placere circa fontes et fornices et muros utraque ex parte vacuos qui- nos denos pedes patere, et circa rivos qui sub terra essent et specus intra urbem et extra urbem continentia aedificia utraque ex parte quinos pedes vacuos relinqui ita ut neque monumentum in is locis neque aedificium post hoc tem- pus ponere neque conserere arbores liceret; si quae nunc essent arbores intra id spatium, exciderentur praeterquam si quae villae continentes et inclusae aedificiis essent. si .quis adversus ea conmiserit, in singulas res poena HS dena milia essent, ex quibus pars dimidia praemium accusatori daretur, cuius opera maxime convictus esset qui adversus hoc S. C. conmisisset, pars autem dimidia in aerarium redigeretur. deque ea re iudicarent cognosce- .rentque curatores aquarum. Posset hoc S. C. aequissimum videri, etiam si ex re ..tantum publicae utilitatis ea spatia vindicarentur, multo magis cum maiores nostri admirabili aequitate ne ea qui- dem eripuerint privatis quae ad commodum publicum pertinebant, sed cum aquas perducerent, si difficilior possessor in parte vendunda fuerat, pro toto agro pecu- niam intulerint et post determinata necessaria loca rursus eum agrum vendiderint, ut in suis finibus proprium ius tam res publica quam privata haberent. plerique tamen .non contenti occupasse fines, ipsis ductibus manus adtule- runt per suffossa latera passim cursus ius aqua- rum impetratum habent, quam ii qui quantulumcumque beneficii impetrandi occasione ad expugnandos ductuum abutuntur. quid porro fieret, si non universa ista .diligentissima lege prohiberentur poenaque non mediocris contumacibus intentaretur? quare subscripsi verba legis. . T. Quinctius Crispinus consul populum iure rogavit ..populusque iure scivit in foro pro rostris aedis divi Iulii p. K. Iulias. tribus Sergia principium fuit. pro tribus ,.Sex. L. f. Virro primus scivit. quicumque post .hanc legem rogatam rivos, specus, fornices, fistulas, tu- bulos, castella, lacus aquarum publicarum, quae ad urbem ducuntur, sciens dolo malo foraverit, ruperit, foranda rum- pendave curaverit peiorave fecerit, quo minus eae aquae earumve quae queat in urbem Romam ire, cadere, fluere, pervenire, duci, quove minus in urbe Roma et in iis locis, aedificiis, quae urbi continentia sunt, erunt, in is hortis, praediis, locis, quorum hortorum, praediorum, locorum dominis possessoribus U. F. aqua data vel adtri- buta est vel erit, saliat, distribuatur, dividatur, in castella, lacus inmittatur, is populo Romano HS centum milia dare damnas esto. et qui clam quid eorum ita fecerit, id .omne sarcire, reficere, restituere, aedificare, ponere et celere demolire damnas esto sine dolo malo; eaque omnia ita ut coercenda multa dicenda sunt, quicumque curator aquarum est, erit, si curator aquarum nemo erit, tum is praetor qui inter cives et peregrinos ius dicet, multam, pignoribus cogito, exercito, eique curatori aut, si curator non erit, tum ei praetori eo nomine cogendi, pignoris capiendi ius potestasque esto. si quid eorum ser- .vus fecerit, dominus eius HS centum milia populo D. D. E. si quis locus circa rivos, specus, fornices, .fistulas, tubulos, castella, lacus aquarum publicarum, quae ad urbem Romam ducuntur et ducentur, terminatus est et erit, neve quis in eo loco post hanc legem rogatam quid obponito, molito, obsaepito, figito, statuito, ponito, conlocato, arato, serito, neve in eum quid inmittito, praeterquam rerum faciendarum reponendarum causa, praeterquam quod hac lege licebit, oportebit. qui ad- .versus ea quid fecerit, et adversus eum siremps lex, ius causaque omnium rerum omnibusque esto, atque uti esset esseve oporteret, si is adversus hanc legem rivum, specum rupisset forassetve. quo minus in eo loco pascere, herbam, .fenum secare, sentes curatores aquarum, qui nunc sunt quique erunt, circa fontes et fornices et muros et rivos et specus terminatus est, arbores, vites, vepres, sentes, ripae, maceriae, salicta, harundineta tollantur, excidantur, effodiantur, excodi- centur, uti quod recte factum esse volet; eoque nomine iis pignoris capio, multae dictio coercitioque esto; idque iis sine fraude sua facere liceto, ius potestasque esto. quo minus vites, arbores, quae villis, .aedificiis maceriisve inclusae sunt, maceriae, quas cura- tores aquarum causa cognita ne demolirentur dominis permiserunt, quibus inscripta insculptave essent ipsorum qui permisissent curatorum nomina, maneant, hac lege nihilum rogatio. quo minus ex iis fontibus, rivis, speci- .bus, fornicibus aquam sumere, haurire iis, quibuscumque curatores aquarum permiserunt, permiserint, praeter- quam rota, calice, machina liceat, dum ne qui puteus neque foramen novum fiat, eius hac lege nihilum rogato. Utilissimae legis contemptores non negaverim dignos ..poena quae intenditur, sed neglegentia longi temporis deceptos leniter revocari oportuit. itaque sedulo labo- .ravimus ut, quantum in nobis fuit, etiam ignorarentur qui erraverant. is vero, qui admoniti ad indulgentiam impe- .ratoris decucurrerunt, possumus videri causa impetrati beneficii fuisse. in reliquom vero opto ne executio legis .necessaria sit, cum officii fidem etiam per offensas tueri praestiterit. DE AGRORVM QVALITATE Agrorum qualitates sunt tres una agri diuisi et ad- .signati, altera mensura per extremitatem conprehensi, tertia arcifini, qui nulla mensura continetur. Ager ergo diuisus adsignatus est coloniarum. Hic habet condiciones duas unam qua plerumque limitibus continetur, alteram qua per proximos possessionum rigores adsignatum est, sicut in Campania Suessae Auruncae. quidquid autem secundum hanc condi- cionem in longitudinem est delimitatum, per strigas ap- pellatur; quidquid per latitudinem, per scamna. ager ergo limitatus hac similitudine decimanis et car- dinibus continetur. ager per strigas et per scamna diuisus et adsignatus est more antiquo in hanc similitudinem, qua in prouinciis arua publica coluntur. Ager est mensura conprehensus, cuius modus uni- uersus ciuitati est adsignatus, sicut in Lusitania Salmanticensibus aut Hispania citeriore Palantinis .et in conpluribus prouinciis tributarium solum per uni- uersitatem populis est definitum. eadem ratione et priuatorum agrorum mensurae aguntur. hunc agrum multis locis mensores, quamuis extremum men- sura conprehenderint, in formam in modum limitati condiderunt. Ager est arcifinius, qui nulla mensura continetur. finitur secundum antiquam obseruationem fluminibus, fossis, montibus, uiis, arboribus ante missis, aquarum diuergiis et si qua loca ante a possessore potuerunt optineri. nam ager arcifinius, sicut ait Varro, ab ar- cendis hostibus est appellatus qui postea interuentu litium per ea loca quibus finit terminos accipere coepit. in his agris nullum ius subsiciuorum interuenit. Subsiciuum est, quod a subsecante linea nomen accepit subsiciuum. subsiciuorum genera sunt duo unum quod in extremis adsignatorum agrorum finibus centuria expleri non potuit; aliud genus sub- siciuorum, quod in mediis adsignationibus et integris centuriis interuenit. quidquid enim inter IIII limi- tes minus quam intra clusum est fuerit adsignatum, in hac remanet appellatione, ideo quod is modus, qui .adsignationi superest, linea cludatur et subsecetur. nam et reliquarum mensurarum actu quidquid inter normalem lineam et extremitatem interest subsiciuum appellamus. Est et ager similis subsiciuorum condicioni extra clusus et non adsignatus; qui si rei publicae populi Romani aut ipsius coloniae, cuius fine circumdatur, siue peregrinae urbis aut locis sacris aut religiosis aut quae ad populum Romanum pertinent datus non est, iure subsiciuorum in eius qui adsignare potuerit re- manet potestate. ager extra clusus est et qui inter finitimam lineam et centurias interiacet; ideoque extra clusus, quia ultra limites finitima linea cludatur. DE CONTROVERSIIS Materiae controuersiarum sunt duae, finis et locus. .harum alterutra continetur quidquid ex agro discon- uenit. sed quoniam in his quoque partibus singulae controuersiae diuersas habent condiciones, proprie sunt nominandae. ut potui ergo conprehendere, genera sunt controuersiarum XV de positione terminorum, de rigore, de fine, de loco, de modo, de proprietate, de possessione, de alluuione, de iure territorii, de subsi- ciuis, de locis publicis, de locis sacris et religiosis, de aqua pluuia arcenda, de itineribus. De positione terminorum controuersia est inter duos pluresue uicinos inter duos, an rigore sit ceterorum siue rationes; inter plures, trifinium faciat an quadri- finium. de horum positione cum constitit mensori, si secundum proximi temporis possessionem non conue- niunt, diuersas attiguis possessoribus faciunt contro- uersias, et ab integro alius forte de loco alius de fine litigat. De rigore controuersia est finitimae condicionis, quo- tiens inter duos pluresue terminos ordinatos siue quae alia signa secundum legem Mamiliam intra quinque .pedes agitur. De fine similis est controuersia nec dubium est quin supra de finis condicione dixerim; nam et eadem lege continetur et de quinque pedum agitur latitudine, sed de fine, quidquid per flexus, quibus arcifinii agri continentur, ut per extrema arui aut promuntoria aut summa montium aut fluminum cursus aut locorum naturam agitur quam supercilium appellant. De loco controuersia est, quidquid excedit supra scriptam latitudinem, cuius modus ad petentem non proponitur. haec autem controuersia frequenter in arci- finiis agris uariorum signorum demonstrationibus exer- cetur, ut fossis, fluminibus, arboribus ante missis, aut culturae discrimine. De modo controuersia est in agro adsignato agitur enim de antiquorum nominum propria defensione; ut si L. Titius dextra decimanum tertium, citra cardinem quartum, acceperit sortis suae partes tres siue quod huic simile, quartam habeat in quacumque proxima centuria huic enim uniuersitati limes finem non facit, etiam si publico itineri seruiat.Nam et in ceteris agris de modo fit controuersia, quotiens repromissioni .modus non quadrat. De proprietate controuersia est plerumque, quom ut in Campania cultorum agrorum siluae absunt in montibus ultra quartum aut quintum forte uicinum. propterea proprietas ad quos fundos pertinere debeat disputiatur. est et pascuorum proprietas pertinens ad fundos, sed in commune; propter quod ea conpascua multis locis in Italia communia appel- lantur, quibusdam prouinciis pro indiuiso. Nam et per hereditates aut emptiones eius generis controuersiae fiunt, de quibus iure ordinario litigatur. De possessione controuersia est, de qua ad inter- dictum, hoc est iure ordinario, litigatur. De alluuione fit controuersia fluminum infestatione. haec autem multas habet condiciones. De iure territorii controuersia est de his quae ad .ipsam urbem pertinent, siue quod intra pomerium eius urbis erit, quod a priuatis operibus optineri non oportebit. eum dico locum quem nec ordo nullo iure a publico poterit amouere. habet autem condiciones duas, unam urbani soli, alteram agrestis, quod in tu- telam rei fuerit adsignatum urbanae; urbani quod operibus publicis datum fuerit aut destinatum. huius soli ius quamuis habita oratione diuus Augustus de statu municipiorum tractauerit, in proximas urbes per- uenire dicitur, quarum ex uoluntate conditoris maxima pars finium coloniae est adtributa, aliqua portio moenium extremae perticae adsignatione inclusa; sicut in Piceno fertur Interamnatium Praetuttianorum quandam oppidi partem Asculanorum fine circum dari. quod si ad haec reuertamur, hoc conciliabulum fuisse fertur et postea in municipii ius relatum.nam non omnia .antiqua municipia habent suum priuilegium. quidquid enim ad coloniae municipiiue priuilegium pertinet, territorii iuris appellant. sed si rationem appellationis huius tractemus, territorium est quidquid hostis ter- rendi causa constitutum est. De subsicivis controuersia est, quotiens aliqua pars centuriae siue tota non est adsignata et possidetur. aut quidquid de extremitate perticae possessor proxi- mus aliusue detinebit, ad subsiciuorum controuersiam pertinebit. De locis publicis siue populi Romani siue coloniarum municipiorumue controuersia est, quotiens ea loca, quae neque adsignata neque uendita fuerint umquam, ali- quis possederit; ut alueum fluminis ueterem populi Romani, quem uis aquae interposita insula exclusae proximi possessoris finibus reliquerit; aut siluas, quas ad populum Romanum multis locis pertinere ex uete- ribus instrumentis cognoscimus, ut ex proximo in Sabinis in monte Mutela. Nam et coloniarum aut municipiorum similis est condicio, quotiens loca, quae rei publicae data adsignata fuerint, ab aliis ob- .tinebuntur, ut subsiciua concessa. De locis relictis et extraclusis controuersia est in agris adsignatis. relicta autem loca sunt, quae siue locorum iniquitate siue arbitrio conditoris relicta limites non acceperunt. haec sunt iuris subsiciuorum. extra- clusa loca sunt aeque iuris subsiciuorum, quae ultra limi- tes et intra finitimam lineam erint; finitima autem linea aut mensuralis est aut aliqua obseruatione aut termi- norum ordine seruatur. multis enim locis adsignationi agrorum inmanitas superfuit, sicut in Lusitania finibus Augustinorum. De locis sacris et religiosis controuersiae plurimae nascuntur, quae iure ordinario finiuntur, nisi si de lo- corum eorum modo agitur; ut lucorum publicorum in montibus aut aedium, quibus secundum instrumentum fines restituuntur; similiter locorum religiosorum, qui- bus secundum cautiones modus est restituendus. habent enim et moesilea iuris sui hortorum modos circum iacentes aut praescriptum agri finem. De aquae pluuiae transitu controuersia est, in qua si collectus pluuialis aquae transuersum secans finem in alterius fundum influit, et disconuenit, ad ius ordi- .narium pertinebit quod si per ordinationem finis ipsius agitur, exigit mensoris interuentum et controuersia tollitur. De itineribus controuersia est quae in arcifiniis agris iure ordinario finitur, in assignatis mensurarum ratione. omnes enim limites secundum legem colonicam itineri publico seruire debent sed multi exigente ratione per cliuia et confragosa loca eunt, qua iter fieri non potest, et sunt in usu agrorum eorum locorum, ubi proximus possessor est, cuius forte silua limitem detinet, trans- itum inuerecunde denegat, cum itineri limitem aut locum limitis debeat. Est et controuersiae genus quod ad solum non pertinet, de arborum fructibus, earum quae in fine sunt siue intra, nec ullam ad radicem habent contro- uersiam, quotiens inclinatae in alterutram partem fructum iactauerunt, inter adfines mouent disputationem. DE LIMITIBVS Limitum prima origo, sicut Varro descripsit, ad di- sciplinam Etruscam; quod aruspices orbem terrarum in duas partes diuiserunt, dextram apellauerunt quae .septentrioni subiaceret, sinistram quae a meridiano terrae esset ab oriente ad occasum, quod eo sol et luna spectaret, sicut quidam carpiunt architecti delubra in occidentem recte spectare scripserunt. aruspices alteram lineam a septentrione ad meri- dianum diuiserunt terram, et a meridiano ultra antica, citra postica nominauerunt. Ab hoc fundamento maiores nostri in agrorum men- sura uidentur constituisse rationem. primum duo limites duxerunt; unum ab oriente in occasum, quem uocaue- runt decimanum; alterum a meridiano ad septentrionem, quem cardinem appellauerunt. decimanus autem di- uidebat agrum dextra et sinistra, cardo citra et ultra. Quare decimanus a decem potius quam a duobus, cum omnis ager eo fine in duas diuidatur partes? ut duopondium et duouiginti quod dicebant antiqui, nunc dicitur dipondium et uiginti, sic etiam duodecimanus .decimanus est factus. Kardo nominatur quod directus a kardinem caeli est. nam sine dubio caelum uertitur in septentrionali orbe. Postea hoc ignorantes non nulli aliud secuti, ut quidam agri magnitudinem, qui qua longior erat, fece- runt decumanum. quidam non ortum spectant, sed ita aduersi sunt, ut sint contra septentrionem; ut in agro Campano qui est circa Capuam, ubi est kardo in orien- tem et decumanus in meridianum. Ab his duobus omnes agri partes nominantur. reli- qui limites fiebant angustiores et inter se distabant partibus interuallis. qui spectabant in orientem, di- cebant prorsos qui dirigebant in meridianum, dicebant et transuersos. Haec uocabula in lege, quae est in agro Uritano in Gallia, item in quibusdam locis adhuc permanere .dicuntur. limites autem appellati transuersi sunt a limo, id est antiquo uerbo transgressa; a quo dicunt poetae limis oculis; item limum cinctum, quod purpuram transuersam habeat, et limina ostiorum. alii et prorsos et transuersos dicunt limites a liminibus, quod per eos in agro intro et foras eatur. hi ab in- colis uariis ac dissimilibus uocabulis a caeli regione aut a loci natura sunt cognominati in alio loco sicut in Umbria circa Fanum Fortunae, qui ad mare spectant maritimos appellant, alibi qui ad montem monta- nos. Primum agri modum fecerunt quattuor limitibus clausum figuram similem, plerumque centenum pedum in utraque parte quod Graeci plethron ap- pellant, Osci et Umbri uorsum, nostri centenum et uicenum in utraque parte; cuius ex IIII unum latus, sicut diei XII horas, XII menses anni, XII decempedas esse uoluerunt. IV actibus conclusum locum primum appellatum dicunt fundum. Hi duo fundi iuncti iugerum definiunt. deinde haec duo iugera iuncta in .unum quadratum agrum efficiunt, quod sint in omnes partes actus bini in hunc modum. quidam pri- mum appellatum dicunt sortem et centies ductum cen- turiam. sunt qui centuriam maiorem modum appel- lant, ut Cremonae denum et ducenum. sunt qui minorem, ut in Italia triumuiralem iugerum quin- quagenum.Nam et omnes in subsiciuis extremae centuriae, quae non sunt quadratae, in eadem perma- nent appellatione. Optimae ergo ac rationalis agrorum constitutio est, cuius decimani ab oriente in occidentem diriguntur, kardines a meridiano in septentrionem. Multi mobilem solis ortum et occasum secuti uaria- runt hanc rationem. sic utique effectum est, ut deci- mani spectarent ex qua parte sol eo tempore, quo mensura acta est, oriebatur. et multi, ne proximae coloniae limitibus ordinatos limites mitterent, exacta conuersione discreuerunt. et sic per totum orbem terrarum est unaquaeque limitum constitutio, ubi proxima . . . . Sunt et aliae limitum condiciones, quae ad solum non pertinent , hoc est ad artem nostram. solum autem quodcumque coloniae est adsignatum, id uni- .uersum pertica appellatur quidquid huic uniuersitati adplicitum est ex alterius ciuitatis fine, sine solidum siue cultellatum fuerit, praefectura appellatur. DE ARTE MENSORIA Principium artis mensoriae in agendis positum est experimento. exprimi enim locorum aut modi ueritas sine rationabilibus lineis non potest, quoniam omnium agrorum extremitas flexuosa et inaequalis cluditur finitione, quae propter angulorum dissimilium multi- tudinem numeris suis manentibus et cohiberi potest et extendi nam sola mobilem habent spatium et in- certam iugerum enuntiationem. sed ut omnibus extre- mitatibus species sua constet et intra clusi modus enuntietur, agrum quo usque loci positio permittet rectis lineis dimetiemur ex quibus proximam quamque extremitatium obliquitatem per omnes angulos facta normatione conplectimur, et cohercitam mensuralibus lineis statutis certo praecenturiato spatio simili fu- turae tradimus formae modum autem intra lineas clu- sum rectorum angulorum ratione subducimus. subie- ctas deinde extremitatium partes, areas tangentium .nostrarum postulationum, podismis suis adaeramus, et adscriptis spatio suo finibus ipsam loci reddimus ueritatem. Haec ubique una ratione fieri multiplex locorum natura non patitur, oppositis ex alia parte montibus, alia flumine aut ripis aut quadam iacentis soli vora- gine, cum pluribus confragosorum locorum iniquita- tibus, saepe et culturis, propter quae maxime ad artis copiam est recurrendum. debet enim minima quae- que pars agri in potestate esse mensoris et habitura rectorum angulorum ratione sua postulatione constringi. itaque maxime prouidere debemus, quo usu ferramenti quidquid occurrerit transeamus; adhibere deinde me- tiundi diligentiam, quae potius actus incessus limita- tionis effectum laterum longitudines aequeet; ferra- mento primo uti et omnia momenta perpenso dirigere, oculo ex omnibus corniculis extensa ponderibus et inter se conparata fila seu neruias ita perspicere, donec pro- ximam consumpto alterius uisu solam intueatur; tunc dictare moetas, et easdem transposito interim extrema meta ferramento reprehendere eodem momento quo tenebatur, et coeptum rigorem ad interuersuram aut ad finem perducere. omnibus autem interuersuris tetrantis .locum perpendiculus ostendat. Cuiuscumque loci mensura agenda fuerit, eum cir- cumire ante omnia oportet, et ad omnes angulos signa ponere, quae normaliter ex rigore cogantur; posito deinde et perpenso ferramento rigorem secundum pro- ximo lateri dictare, et moetis conlocatis respectis in alteram partem rigorem mittere, qui, cum ad extremum peruenerit, parallelon primi rigoris excipiat. Sed si in rigore dictando quaedam deuitanda incur- runt, ualles, loca confragosa, arbores quas propter mo- ram aut fructum succidere non oportet, item aedificia, maceriae, petrae aut montes et his similia, haec qua- cumque ratione optime poterint mensuram accipere debebunt. Si fuerit ergo uallis quae conspectum agentis exsu- peret, per ipsam moetis ad ferramentum adpositis erit descendendum. cuius rigoris incessum ut sescontrario aequemus, adflicta ante linea ad capitulum perticae aequaliter ad perpendiculum cultellare debemus, tum ad permensum rigorem extendere lineam, quam in cul- trum locatam perpendiculus adsignant. nam quo- tiens sine linea cultellamus, cum conspectum moeta- .rum excedimus, et festinantes ex eo loco iterum rigorem conspicimus, tunc in illa perticarum quamuis exigua conuersione non minus fit dispendi quam si iacentia sequamur. Conpressiorem autem uallem et ultra quam prospici poterit euadendae difficultatis causa licet transire, in ulteriorem partem dictare moetas ne minus tres, quibus reprehensis transposito ferramento respicere priores oporteat, et perpenso coeptum rigorem quo usque res exegerit perducere. Cultellandi ratio quae sit, saepe quaeritur, cum pro- pensi soli spatium consummamus, ut illam cliuorum inaequalitatem planam esse cogamus, dum mensurae lateribus inseruimus; cultellamus ergo agrum eminentiorem et ad planitiae redigimus aequalitatem. Hanc nobis ipsa seminum natura monstrauit non enim illa soli inaequalitas recte colligi poterit, nisi quod .e terra quidquid nascitur in aëre rectum extistit et illam terrae obliquitatem crescendo adterit, nec ma- iorem numerum occupat quam si ex plano nascatur. quod si monti ordinata semina nascerentur omnia, se- cundum loci naturam metiremur cum non idem, hoc est totidem arborum ordines, capiat, quod pares eius in campo limites, recte cultellabitur. M. FRONTONIS EPISTULARUM AD M. CAES. ET INVICEM LIBER I Caesari suo Fronto ... mittam igitur tibi quantum pote librum hunc descriptum. Vale, Caesar, et ride et omnem vitam laetare et parentibus .optimis et eximio ingenio tuo fruere. M. FRONTONIS AD ANTONINUM IMP. ET INVICEM Ad Antoninum Imperatorem Index Magistro meo. Bonum .ind.. Seni huic ut tua appel Vidi pullos tuos quod Vidi filios meos Ante gestum post Minus valui mi mag Si ambulare iam Festino mi magister Non reticebo quid Ego mi magister M. FRONTONIS AD VERUM IMP. ET INVICEM LIB. I Magistro meo nostro, Calpurnium dico, contentio est, ...quem ego facile et omnibus spectantibus et et, si spectaveris, teste revincam, Pyladem magistro suo istum tanto meliorem esse, quanto sit Apolausto similior. Sed quod sine ioco dicatur, iube Valerium istum Antonium dare mihi libellum, uti rescriptione quoque nostra gratia sententiae nostrae fiat. Epistulam tuam summa cum voluptate et solita cum admi- .ratione legi. Vale, mi magister, Vero tuo dulcissime et carissime. Marcus Cornelius Fronto, De Orationibus . M. FRONTONIS AD M. ANTONINUM DE ORATIONIBUS Antonino Augusto Fronto pauca subnectam fortasse inepta iniqua, .nam rursus faxo magistrum me experiare. Neque ignoras omnem hanc magistrorum manum vanam prope modum et stolidam esse parum eloquentiae et sapientiae nihil. Feres profecto bona venia veterem potestatem et nomen magistri me usurpantem denuo. Fateor enim, quod res est, unam solam posse causam incidere, .qua causa claudat aliquantum amor erga te meus si eloquentiam neglegas. Neglegas tamen vero potius censeo quam prave ex- colas. Confusam eam ego eloquentiam catachannae ritu partim pineis nucibus Catonis, partim Senecae mollibus et fe- briculosis prunuleis insitam, subvertendam censeo radicitus, immo vero Plautinotrato verbo exradicitus. Neque ignoro copiosum sententiis et redundantem hominem esse; verum sententias eius tolutares video nusquam quadripedo concito cursu tenere, nus- quam pugnare, nusquam maiestatem studere, ut Laberius ait, dictabolaria, immo dicteria, potius eum quam dicta confingere. Itane existimas graviores sententias et eadem de re apud .Annaeum istum reperturum te quam apud Sergium? Sed non modulatas aeque. Fateor. Neque ita cordaces. Ita est. Neque ita tinnulas. Non nego. Quid vero, si prandium idem utriusque apponatur, adpositas oleas alter digitis prendat, ad os adferat, ut manducandi ius fasque est, ita dentibus subiciat; alter autem oleas suas in altum iaciat, ore aperto excipiat, exceptas ut calculos prae- strigiator primoribus labris ostentet? Ea re profecto pueri lau- dent, convivae delectentur, sed alter pudice pranderit, alter labellis gesticulatus erit. At enim sunt quaedam in libris eius scite dicta, graviter quo- .que non nulla. Etiam laminae interdum argentiolae cloacis inveni- untur; eane re cloacas purgandas redimemus? Primum illud in isto genere dicendi vitium turpissimum, quod .eandem sententiam milliens alio atque alio amictu indutam referunt. Ut histriones, quom palliolatim saltant, caudam cycni, capillum Veneris, Furiae flagellum eodem pallio demonstrant, ita isti unam eandemque sententiam multimodis faciunt ventilant commutant comvertunt, eadem lacinia salutant, refricant eandem unam sententiam saepius quam puellae olfactoriae sucina. Dicendum est de fortuna aliquid? Omnis ibi Fortunas Anti- .atis, Praenestinas, respicientis, balnearum etiam Fortunas omnis cum pennis cum roteis cum gubernaculis reperias. Unum exempli causa poetae prohoemium commemorabo, .poetae eiusdem temporis eiusdemque nominis fuit aeque Annaeus. Is initio carminis sui septem primis versibus nihil aliud quam bella plus quam civilia interpretatus est. Numera replicet quot sententiis Iusque datum sceleri, una sententia est. In sua victrici conversum viscera, iam haec altera est. Cognatasque acies, tertia haec erit. In commune nefas, quartam numerat. Infestisque obvia signa, accumulat quoque quintam. Sig- nis, pares aquilas, sexta haec Herculis aerumna. Et pila mi- nantia pilis, septima, de Aiacis scuto corium. Annaee, quis finis erit? Aut si nullus finis nec modus servandus est, cur non addis et similes lituos? Addas licet et carmina nota tubarum. Sed et loricas et conos et enses et balteos et omnem armorum supellec- tilem sequere. Apollonius autem non enim Homeri prohoemiorum par .artificium est Apollonius, inquam, qui Argonautas scrip- sit, quinque rerum capita prohoemio et imploratione quattuor versibus narrat Παλαιγενέων κλέα φωτῶν, viros qui navigassent; οἳ Πόντοιο διὰ στόμα, iter quo navigassent; βασιλῆος ἐφημοσύνῃ Πελίαο, cuius imperio navigassent; χρύσειον μετὰ κῶας, cui rei navigassent; ἐύζυγον ἤλασαν Ἀργώ, navem qua vecti essent. Isti autem tam oratores quam poetae consimile faciunt ut .quae citharoedi solent unam aliquam vocalem litteram de Inone vel de Aedone multis et variis accentibus cantare. Quid ego verborum sordes et illuvies? ............... ........................................... Ibi igitur et aversantes nare hoc eloquentiae genus rem laudant quaerit quis istorum pandere apud . oculos convenientes dixisti. Quis clamor iteratur! Ap- .paruit enim utrumque verbum quaesitum et inventum; quod ubi verbum invenisti, cavere pulchre scivisti. Impedita voce dicuntur qui balbuttiunt, et contrarium est soluta et expedita voce; multo melius apparuit enodata. Quaesisse te arbitror ex eodem isto loco quod est ἀπὸ τοῦ ἐναντίου, cum inperfecta vox balbuttien- tium sit, potuisse dici perfectam. Quae ignorasdelicias orationis oculos convenientes dixisti ......... inprobatur hic locus ab ............................ significatione est, Theodorus ἀπὸ τοῦ πολλαχῶς λέγεσθαι appellat. Nam convenire et decere et aptum esse et congruere Graeci ἡρμόσθαι appellant. Non dubito alia item verba percensuisse; nam straboni oculi .dispares sunt; potuisse te pares aut impares dicere; disconcinnos illos, hos concinnos dici potuisse; comvenientes multo melius. Dicas fortasse quid in orationibus meis novicium, quid .crispulum, quid luscum, quid purpurisso litum aut tumi- dum aut pollutum? Nondum quicquam; sed vereor ...... eas promo.................en..................nu........... .....unt. Laudo Censoris factum, qui ludos talarios prohibuit, quod .semet ipsum diceret, cum ea praeteriret, difficile dignitati servire, quin ad modum crotali aut cymbali pedem poneret. Tum praeterea multa sunt in isto genere dicendi sinceris similia, nisi quis dili- genter examinat. Iusque datum sceleri, M. Annaeus ait; contra Sallustius Omne ius in validioribus esse. Gallicanus quidam declamator, cum Macedones deliberarent .Alexandro morbo mortuo, an et Babylonem perverterent Quid si operas conducitis leones? inquit. Iste et super- be Factum est; eodem hoc verbo Enni Vobis lustra- tis, exclamavit, factum est, factum est opus inexsupe- rabile Tiberis est, Tusce, Tiberis, quem iubes cludi; Tiber amnis et dominus et fluentium circa regnator undarum. Ennius Pos aquam consistit isti fluvius, qui omnibus princeps, qui sub ovilia, ait. Peritia opus est ut vestem interpolem a sincera discernas. .Itaque tutissimum est lectionibus eius modi abstinere. Facilis ad lubrica lapsus est. Unum edictum tuum memini me animadvertisse, .quo periculose scripseris vel indigna defecto aliquo libro; huius edicti initium est Florere in suis acti- bus inlibatam iuventutem. Quid hoc est, Marce? Hoc nempe dicere vis, cupere te Italica oppida frequentari copia iuniorum. Quid in primo versu et verbo primo facit florere? Quid signi- ficat inlibatam iuventutem? Quid sibi volunt ambitus isti et circumitiones? Alia quoque eodem edicto sunt eius modi. Rever- tere potius ad verba apta et propria et suo suco imbuta. Scabies porrigo ex eius modi libris concipitur. Monetam illam veterem sectator. Plumbei nummei et cuiusce modi adulterini in istis re- centibus nummis saepius inveniuntur quam in vetustis, quibus signatus est Perperna, arte factis pristina. Quid igitur? Non malim mihi nummum Antonini aut Com- .modi aut Pii? Polluta et contaminata et varia et maculosa maculosioraque quam nutricis pallium. Omni ergo ..et... opera, si possit ...... linguam communem reddas; verbum ali- quod adquiras non fictum a te nam id quidem absurdum est, sed usurpatum concinnius aut congruentius aut accommodatius. Tantum antiquitatis curaeque pro Italica gente maiori- .bus fuit, Sallustius ait. Antiquitatis verbum usitatum, sed nus- quam isto sensu usurpatum neque ideo probe placitum. Nam volgo dicitur, quod potius sit, antiquius esse; inde antiquitas a Sallustio derivata, et quoniam minus clarum quod et minus usitatum ver- bum est, insequenti verbo interpretatus est antiquitatis curae- que. Hoc modo municipes sacrorum actus quid vero .te impulit, ut vetustas curaque iterares? vale poculum In ore plebis ad hoc pervolgatum est usque hoc genus verborum; Accius, Plautus, Sallustius saepe numero, etiam raro Tullius adhibet. dere rem le quae reno de vire M. FRONTONIS EPISTULAE AD ANTONINUM PIUM Epistularum Ad Antoninum Pium Index. Ut meministi, Caesar, cum tibi ind.. Quanta ........... Si evenire posset, imp. Carius vitae meae parte Cum bene perspectas Cum gravitatem Omnem operam me Secretum servabo Accepi, Caesar Castricius noster Legam, fili, libenter Fecisti, frater ConM. FRONTONIS EPISTULARUM AD AMICOS LIBER PRIMUS Epistularum ad amicos libri primo index. Cl. Severo .ind.. Commendandi mos initio Ἀπ. Ἀπολλωνίδῃ Κορνηλιανὸν Σουλπίκιον Lolliano Avito Montanum Licinium Aegrilio Plariano Iuliom Aquilinum Cl. Iuliano Cuperemus profecto Avidio Cassio Iunius Maximus Aufidio Victorino genero Antonius Aquila Passieno Rufo Aemilius Pius Caelio Optato Sardius Saturninus Petronio Mamertino Sardius Saturninus Velio Rufo Seni Figurae orationis Aufidio Victorino genero Litteras quas domine Aufidio Victorino genero Graviter oculos dolui Aufidio Victorino genero Ad oprusae tempora Praecilio Pompeiano Verum ex me mi Pompeiane Praecilio Pompeiano Lege carissime mihi Cl. Iuliano Habuisti igitur domi Cl. Iuliano Nescio quo pacto fit Fulviano Ego integer epistularum Sardio Saturnino Gravissimum casum Iunio Maximo Humani casus homini Praecilio Pompeiano Labris eius labra fovi Sardio Saturnino Hortatus sum constanter Iunio Maximo Per Ulpium nostrum Scillae Gallicano Tibi domine frater tucci LAUDES FUMI ET PULVERIS Caesari suo Fronto Plerique legentium forsan rem de titulo contemnant nihil .serium potuisse fieri de fumo et pulvere; tu pro tuo excellenti ingenio profecto existimabis lusa sit opera ista an locata. Sed res poscere videtur de ratione scribendi pauca praefari, .quod nullum huiusce modi scriptum Romana lingua exstat satis nobile, nisi quod poetae in comoedis vel Atellanis adtigerunt. Qui se in eius modi rebus scribendis exercebit, crebras sententias con- quiret easque dense conlocabit et subtiliter coniunget, neque verba multa geminata supervacanea inferciet; tum omnem sententiam breviter et scite concludet. Aliter in orationibus iudiciariis, ubi sedulo curamus ut pleraeque sententiae durius interdum et in- comptius finiantur. Sed contra istic laborandum est, ne quid in- concinnum vel hiulcum relinquatur, quin omnia ut in tenui veste oris detexta et revimentis sint cincta. Postremo, ut novissimos in epigrammatis versus habere oportet aliquid luminis, sententia clavi aliqua vel fibula terminanda est. In primis autem sectanda est suavitas. Namque hoc genus .orationis non capitis defendendi nec suadendae legis nec exercitus adhortandi nec inflammandae contionis scribitur, sed facetiarum et voluptatis. Ubique vero ut de re ampla et magnifica loquendum, parvaeque res magnis adsimulandae comparandaeque. Summa denique in hoc genere orationis virtus est adseveratio. Fabulae deum vel heroum tempestive inserendae, item versus congruentes et proverbia accommodata et non inficete conficta mendacia, dum id mendacium argumento aliquo lepido iuvetur. Cum primis autem difficile est argumenta ita disponere, ut .sit ordo eorum rite conexus. Quod ille Plato Lusiam culpat in Phaedro, sententiarum ordinem ab eo ita temere permixtum, ut sine ullo detrimento prima in novissimum locum transferantur et novissima in primum, eam culpam ita devitabimus, si divisa generatim argumenta nectemus, non sparsa nec sine discrimine aggerata, ut ea quae per saturam feruntur, sed ut praecedens sententia in sequentem laciniam aliquam porrigat et oram praeten- dat; ubi prior sit finita sententia, inde ut sequens ordiatur; ita enim transgredi potius videbimur quam transilire. Verum hi non . est multus re sic est qui sicuti bene velle ac bene precari, quae res voce animoque sine opibus perpetrantur. Igitur ut quisque se benignissimum praestabit, ita is plurimos .laudabit, nec tantum eos quos alii quoque laudibus ante decora- verint, verum conquiret deos et homines a ceterorum laudibus re- lictissimos, ibique signum benignitatis expromet; ut agricola agrum intactum si conserat, laboriosus est; sacerdos si apud fanum deser- tum et avium sacrificet, religiosus est. Laudabo igitur deos infrequentes quidem a laudibus, verum .in usu cultuque humano frequentissimos, fumum et pulverem, sine quis neque asae neque foci neque viae, quod volgo aiunt, nec semi- tae usurpantur. Quod si quis hoc primum ambigit, habendusve sit fumus in numero deorum, cogitet ventos quoque in deum nume- ro haberi, quaeque sunt fumo simillimae, nebulas nubesque putari deas et in caelo conspici et, ut poetae ferunt, amiciri deos nubibus, et Iovi Iunonique cubantibus nubem ab arbitris obstitisse. Quod si nunc divinae naturae proprium est, nec fumum manu pre- hendere nec solem queas, neque vincire neque verberare neque detinere neque, vel minimum rimae si deposcat, excluderetemperantia coercetur. Volgo etiam laudata indulgentia promptam peccatis hominum veniam dare nisi delicta facile intellegas, parum cle- menter indulgeas. Quod autem quis intutam et expositam periculis neglegen- .tiam putet, mihi omne contra videtur multo multoque diligentiam magis periculis obnoxiam esse. Namque neglegentiae haud quis- quam magnopere insidias locat, existimans etiam sine insidiis semper et ubique et ubi libeat neglegentem hominem in proclivi fore fallere; adversus diligentis vero et circumspectos et exsultantis opibus fraudes et captiones et insidiae parantur. Ita ferme negle- gentia contemptu tutatur, diligentia astu oppugnatur. Et erratis neglegentia venia paratior datur et bene factis gratiis gratia habetur. Nam praeter opinionem gratum est ceterarum rerum in- diligentem bene facere in tempore haud neglexisse. Iam illud a poetis saeculum aureum memoratum, si cum ani- .mo reputes, intellegas neglegentiae saeculum fuisse, cum ager neglectus fructus uberes ferret omniaque utensilia neglegentibus nullo negotio suppeditaret. Hisce argumentis neglegentia bono genere nata, deis accepta, sapientibus probata, virtutum parti- ceps, indulgentiae magistra, tuta ab insidiis grataque bene factis, excusata in erratis et ad postremum aurea declaratur ..... .... de Favorini nostri pigmentis fuci quisnam appingere .... licet. Ut quaeque mulier magis facie freta, ita facilius cutem et capillum neglegere; plerisque autem, ut sese magnopere exornent, diffidentia formae diligentiae inlecebras creari. Myrtum buxumque ceteraque tonsilia arbusta atque virgulta .summa diligentia et studio radi rigari comi solita, humi reptare aut ibidem haud procul a solo cacumina erigere at illas intonsas abietes neglectasque piceas caput aemulum nubibus addere. Non aeque diligentes ad quaerendum victum et comparcen- .dum cibum leones ut formicas esse, texendi vero araneas dili- gentiores esse quam Penelopam ullam vel Andromacham. Et omnino tenuibus ingeniis et Anonymi de Differentiis Fronto, De Differentiis . DE DIFFERENTIIS Inter ultionem et vindictam. ultio vindicat factum, vindicatio futura .prohibet. ideo Mars ultor, non vindex dicitur. Praedam et rapinam. praeda victos spoliat, rapina subito venit. itaque illa victoria gaudet, haec petulantia. Cur et quare. cur simpliciter percontatur, quare causam rationem- que desiderat. Delictum et peccatum. qui deliquit, non fecit quod facere debuit; qui peccavit, hoc fecit, sed parum recte. Remedium et medicamentum. remedium, ne periclitemur, datur; medicamentum ad subita pericula aptatur; atque ita remedium submovet imminentia, medicamentum sanat inlata. Flumen et fluvium. flumen idem fluit et manet, fluvius temporibus siccatur. Corinthium et Corinthiacum. Corinthium civem dicemus, Corinthia- cum vas. Roseum et rosaceum. roseum per se, rosaceum mixtum. Fuscum et nigrum. fusco album opponitur, nigro candidum. Pugnare et oppugnare et inpugnare. qui pugnat, resistit; qui oppugnat, obsessor est; qui inpugnat, per omnia inimicus est. itaque pugnat exer- .citus, oppugnantur vel castra vel urbes, inpugnantur inimici. Album et candidum. album natura fit, candidum cura. Decus et decorem. decus honoris, decor formae. Pompei porticus et Pompeia et Pompeiana. Pompei, si possidet; Pompeia, si publicavit; Pompeiana, si in alterius dominationem venit. Satietas et saturitas. satietas ventris, saturitas animi. Obiurgat eum cuius habet potestatem; monet propter benivolentiam; admonet, ut confirmet memoriam; summonet, ut possit ordinate pro- nuntiare. igitur in obiurgante potestas, in monente benivolentia, in ad- monente memoria, in summonente officium. Anticum et vetus. anticum est quod excessit patrum memoriam, vetus annorum multorum sentit utilitatem. vinum hoc melius est, quod fit vetustum. Sartrix et sarcinatrix. sartrix quae sarcit, sarcinatrix quae sarcinas servat. Videre et spectare et intueri et aspicere et cernere et animadvertere. videmus natura, spectamus voluntate, intuemur cura, aspicimus ex inproviso, animadvertimus et cernimus animo. Ostentum et portentum et monstrum et prodigium. ostentum quod praeter consuetudinem offertur, ut puta si videatur terra ardere vel caelum vel mare portentum quod porro et diutius manet futurumque postmodum aliquid significat monstrum est contra naturam, ut est Minotaurus pro- digium quod mores faciunt, per quod detrimentum exspectatur. itaque qui prodigia faciunt prodigi vocantur, in ostento raritas admirationem facit, in monstro rectus ordo naturae vincitur, in portento differtur even- tus, in prodigio detrimenta significantur. Turbam et frequentiam. angustus locus facit turbam, frequentiam multitudo. Putat et suspicatur. qui putat, omni genere errat; qui suspicatur, aliquid pervidit. Frater et germanus. frater aut ex alia matre aut ex alio patre potest .esse, germanus ex isdem parentibus sit necesse est. Sermo et loquella. sermo omnium gentium est, loquella cuiusque gentis propria dialectos. Comes et adsecula et sodalis et cliens. comes iter facit, adsecula sequitur potentiorem, sodalis adulescentiae nomen est, cliens ita comes tutus, adsecula officiosus, sodalis amicus, cliens summissus. Causa et ratio. causa docet facta, ratio solvit obscura. Nomen et vocabulum. nomen proprium indicat, vocabulum diffundit significationem. Horret et trepidat. horret corpus, trepidat motus animi. Quaerere et inquirere et desiderare. quaerimus disciplinam, inquiri- mus de quo dubitamus, desideramus vel quod diligimus vel quod amisimus. Temerarius et audax. temerarius sine respectu salutis obicit se periculis, audax sine ratione impetum facit. ergo audax non providet, temerarius non timet. Longum et longincum. longum praeverbium est, itaque verbum illi opponitur longincum itineris est. Felix et fortunatus. felix ita natus est, fortunatus cum opibus nomen accipit ita felix naturae bono fruitur, fortunatus commodo temporis. Aestas et aestus. aestas est pars anni, aestus calor temporis. aestus a nimio calore nomen accipit; aestas nomen non amittet, etiamsi tempe- rata est. Citius et celerius. citius praeverbium qualitatis praelativae simile cognominis pro matura est etiam significantiam habens, velut iam fessi ante tempus re facta ut loquatur non ostendit qualitatis, sed temporis. at celeritas sui temporis est perfecta. Simul et una. simul locum demonstrat, una congregationem. Comminus et eminus. comminus gladiis pugnamus, eminus iaculis, quia illud a manibus non recedit, hoc e manibus emittitur. Parsi et peperci. parsi semel, peperci saepius. . Dicere et loqui et narrare. dicimus quod volumus, loquimur invicem, narramus quod ignoratur. Vultus et os. vultus proprie hominis, os omnium. Memoriose et memoriter. memoriosus habet ad vetustatem referendam memoriam, memor beneficii memoriam vel iniuriae refert. ita memoriose qui facit, ostendit in omni re naturae bonum; memoriter gratum vel fortem ex eo ostendit, quod aut retribuit beneficium grate aut iniuriam vindicat fortiter. Ordinare et disponere. ordinatio simplex est, dispositio vaga. Consideratius et considerantius. consideratius praeverbium ex cogno- mine, considerantius ex participio. Dedicatum et consecratum. dedicatur deo, consecratur quasi sanctum constituitur, hoc est dedicatur deo, consecratur quod profanum sit. Quatenus et quatinus. quatenus qua fine, quatinus quoniam. Voluntatem et voluptatem. voluntas facto gaudet, voluptas fieri cupit. Novissimum et ultimum. novissimum ordinis, ultimum orbis. Furtim et furaciter et furtive. furtim cum incipit, furaciter quasi artificiose a consuetudine involandi, furtive iam quod ablatum. ergo furtim furaciter furax furtive locus facit. Imum et infimum. imum summo respondet, infimum velut infra humum. Commodare et accommodare. commodat mutuam pecuniam, accom- modat aptat. Splendorem et fulgorem. fulget natura, ut ignis sol, splendet arte, ut aurum argentum. Mereri et merere. meret pretium, meretur gratiam. itaque illud vectigale, hoc honorarium est. Pedale et pedule. pedale mensura est pedis, pedule vero sub pedi- bus praestat utilitatem. Araneum et araneam. araneum quod textum est, aranea quae texit. Opinionem et rumorem et famam. opinio hominem suspectum facit, fama vel commendat vel destruit, rumor indicat. opinio ostendit, fama .iudicat, rumor tumultuatur. Querimoniam et querelam. querimonia certae rei est, querela super- vacua est. itaque prior gravitatis, posterior levitatis est. Transfugam et perfugam. transfuga suos reliquit et ad alios venit, perfuga supplex est. ergo transfuga ut adiuvetur. Hunc et istum et illum et eum. hunc et istum in proximo notat; illum ostendit quidem longe stantem, sed in conspectu; eum absentem refert. Glorium et gloriosum et gloriatorem. glorius unius est gloriae; gloriator non habet causam gloriandi, sed tamen gloriatur; gloriosus pluribus ex causis esse cogitur. Abrogantem et adrogantem. adrogat aliquid sibi, etiamsi non meruit; abrogat qui alii aufert vel qui legem tollit. Continue et continuate. continue facimus, continuate sine inter- missione. Externum et alienum et extraneum et extrarium. externus est exterae gentis; alienus nullo loco, sed re differt; extraneus qui extra eandem ianuam est; extrarius qui extra eandem aream est. Lucidum et luminosum. lucidum est quod aperto caelo lumen accipit, luminosum quod multis foraminibus inluminatur. Expertum et experrectum. expertus est aliquid aut in bona parte aut in mala, experrectus de somno. Delubrum et sacellum et templum et lucum et fanum et bidental. delubrum, in quo homines pericula sua deluunt; ponunt enim vel pilum vel scutum vel alia plura suscepta votis sacellum parvulum aedificium diis consecratum templum in loco augurato lucus locus fulmine ictus et arborum spissitate tectus fanum Fauno consecratum, unde Fauni appella- bantur prius et illi qui vagabantur fanatici bidental locus fulmine tactus et expiatus ove; bidentes enim oves appellantur. Occidere et interficere et perimere et iugulare et necare. interficere et perimere prisca sunt, occidere ob caedem dictum est, iugulare ob iugulum, necare a nece, interficere a facto. Virtutem et fortitudinem et vigorem et velocitatem et vehementiam. .virtus hominum summum bonum est, quae in oratione et in cursu potest videri fortitudo vis corporis ad sustinendos labores vigor animi habet elationem velocitas corporalis celeritas, quasi velo cita vehementia a vi et impetu mentis. Facultatem et facilitatem. facultas locupletis, facilitas artificis est. itaque dives facultatem habet multa vel emendi vel redimendi, artifex opera perficiendi facilitatem. Silere et tacere. silet cuius loquentis sermo comprimitur ab ipsa significatione litterae s, tacet qui ne loqui quidem coepit. Ignoscere et concedere. ignoscit qui dissimulat se nosse quod com- perit et ita silentio peccata fecerit, concedit qui omnia peccata condonat. Habere et possidere. habere potest etiam fur nequam; possidet nemo, nisi qui aut relictae aut donatae rei aut emptae dominus est. ita in habente onus, in possidente usus est. Munus et donum. munus quod amicus vel cliens vel libertus officii causa mittunt, vel munus gladiatorium; donum quod diis datur inde ubi dona ponuntur, donarium appellatur. possunt et illa nihilo minus dona dici, quae donant pauperibus divites vel potentes. illud quoque donum putandum est, quod militibus donatur in castris, ut vallaris corona. Noxam et noxiam. noxa poena est, noxia culpa. Scientem et scitum. sciens qui scit, scitus qui scitur vel festivus. Animantia et animalia. animantia animam faciunt, animalia animam habent. Abspulsum et repulsum. abspulsus est ab aliquo pulsus, repulsus retro pulsus. Visum et visitatum. visum semel, visitatum saepius scito esse. Metum et timorem et formidinem et pavorem. metus motus est animi, timor tumor, formido fert interdum rationem, pavor puerilis est. Reperire et invenire. reperimus nostra, invenimus aliena. Videte et videtote. videte imperat, videtote mandat. Proprium et privatum. proprium cuiusque proprium, privatum non publicum. Onus et sarcinam. onus vehiculorum et maius est, sarcina hominum. . Sumere et accipere. sumimus quae posita sunt, accipimus quae porriguntur. Locupletem et divitem et opulentum et potentem et beatum et fortu- natum et pecuniosum. locuples a copia locorum; dives, quia dividendi facultatem habet; opulentus ab opibus; potens, quia quod vult potest; fortunatus cui forte aliquid contigit; beatus animo, qui apud Graecos μακάριος est; pecuniosus qui habet pecuniam vel pecora. Grandem et magnum et inmanem. grande in incremento, magnum in amplitudine, inmane praecipuae amplitudinis. Poeticen et poesin et poema et poeticum. poetice est rei, ut histo- rice, poesis operum contextus, poema certis pedibus et legitimis inclusa materia, poeticum in poeta utile est. Homonymiam et synonymiam. homonymia una voce multa significat, synonymia multis vocibus idem testatur. Clupeum et clypeum. clypeum armorum, clupeum imaginis. Parvum et breve et exiguum et pusillum. parvum in tempore, breve in spatio, exiguum in corpore infantis, pusillum in corpore pumilionis. Involare et subripere. involat qui in die venit, subripit clam, id est furtive. Speciem et specialitatem et specietatem. species divisio est generis, specialitas ficta est ab Antonino grammatico, specietas qualitas. Praeverbium et adverbium. praeverbium est euphonon adverbium et vitiosum et fictum est, tamen in usum est receptum. Compendium et dispendium et damnum et detrimentum et iacturam. compendium undique ad pondus pertinet, dispendium deteritur in ponde- ribus, damnum dat omnibus, detrimentum usu tritum; iactura quae iacitur, ut levetur onere navis. Aegrum et aegrotum. aeger animo, aegrotus corpore. Altitudinem et alimentum et alimoniam. altitudo incrementum est .corporis, alimentum incrementum infantis, alimonia nomen derivativum ab alendi via quasi particula animi. Aequale et aequabile. aequalis alterius staturae par est, aequabile quod aequari potest. Inscium et nescium. inscius aliquid nescit, nescius nihil novit alter in parte errat, alter in toto. Glaciem et nivem. glacies est quae ex coitu aquae constagnat, nix ventorum ritu cadit. Contrarium et adversarium. contrarium negotium, adversarius homo. Gallum et Gallicum. Gallus natione, Gallicus ex Gallia. Acuere et exacuere praepositione distinguuntur. Incertum et dubium. incertum nec tempus nec numerum recipit, dubium a duobus incipit. Ambulare et inambulare. ambulare incipiunt infantes, inambulant homines. Modulari et moderari. modulari est carmen moderari modum imponere. Barbaram locutionem et barbarismon. barbara locutio proprie pere- grina est, barbarismos fit etiam in latini sermonis locutione. Cadere et decidere. cadit etiam in plano, decidit ex alto. Subsidium et praesidium et auxilium. subsidium quod subest defi- cientibus, praesidium imponitur, auxilium repentinum est. ita subsidium ad secundos casus praeparatur, praesidium ad custodiam collocatur, auxi- lium ut prosit ex insperato venit. Distrahere et diducere et divellere. distrahere a trahendo, diducere a ducendo, divellere a vellendo. Corruptelam et corruptionem. corruptela ipsa res est, corruptio .corrumpentis administratio. Caerulum et caeruleum. caerulus naturae color est, caeruleus natura fingitur ita alterum est, alterum fit. Properare et festinare. qui properat apparet non esse fessus, qui festinat videtur esse defatigatus. Polire et novare. polimus rudia, novamus vetera. Nobilem et generosum. nobilis a nobilitate rerum, generosus qui graece εὐγενής appellatur ita alter ex re, alter ex cognatione est. Nationem et gentem. natio solum patrium quaerit, gens seriem maiorum explicat. Praeparare et comparare. praeparare prius, comparare undique parare. Guttam et stillam. gutta manet, stilla cadit. Convenire et coire. convenit in unum, coit in acta. Causam et patrocinium et orationem. causa est de qua agitur, patro- cinium quod adcommodatur, oratio quae loquitur. Superbiam et adrogantiam. superbia est a superhabendo, adrogantia etiam in pauperem cadit. Scrutari et quaerere. scrutatur in te ille qui a te intercipit aliqua secreta quaerere duo significat, vel quod abest, vel quod ad patrimonium refertur. Adnuere et innuere. innuit vel capite vel supercilio, adnuit ad id quod dictum vel factum est. Gnatum et natum. gnatus filius, natus vel pullus. Insimulare et simulare. qui insimulat vel arguit vel fingit, qui simulat probare vult quod non est. Proelium et bellum. bellum etiam sine proelio est, cum indicitur; proelium in ipsa pugna. Diligentiam et curam. diligentia a diligendo singula, huic neglegentia .opponitur, nec recipit errorem cura animi est, quae anxium facit hominem et tam honestae quam inhonestae rei est. Regium et regale. regium quod regis, regale quod rege dignum est. Erraticum et erraticium. erraticus et potest errare et solet, erraticius animus est qui solet errare et desinit erratio enim animi est repentina commotio. Errorem et errationem. error est rei vitium, ut amor dolor; erratio incertae viae. Erratrix et erratica. erratrix personam respicit, ut venatrix; erratica hedera et vitis. Notare et adnotare. notat vel locum quis vel personam vel noxiam, adnotat qui notae quid adicit. Salubre et salutare. salubre ad locum refertur et ad cibum, salutare consilium est. ita salubre non nocet, salutare prodest. Committere et credere. committimus consilia, credimus pecuniam. Sub et in. sub non numquam pro clam ponitur, ut subripuit, id est clam rapuit, aut fere notat aliqua subdita; in aut intus significat aut nimis aut valde et interdum pro non ponitur. Claritatem et claritudinem. claritas tam luminis quam perspicuitatis, claritudo generis. prior itaque splendoris, posterior nobilitatis est. Viciniam et vicinitatem. Vicinia vicorum coniunctio, vicinitas homi- num conversatio est. Communionem et communitatem. communitas est communicandi vo- .luntas, communio undique munitio. Fultionem et fulturam. fultio, dum fit; fultura, cum facta est. Maritimum et marinum. maritima loca sunt vel prope mare introitus est, marina vel navis vel belua. Ieiunium et ieiunitatem. ieiunium dies est, ieiunitas cibi abstinentia. Elinguem et elinguatum. elinguis habet linguam, sed usu eius caret; elinguatus amisit. Suspicacem et suspiciosum. suspicax arguit, suspiciosus recipit. Restiarium et restionem. restiarius qui facit, restio qui vendit. Austerum et severum. austerus graeca consuetudine, severus a saevo. Eloquentiam et eloquium. eloquentia perfecta vis orationis, eloquium ars supposita commode eloquendi. Servitutem et servitium. servitus est sub domino, servi patientia servitium facit. Vituperationem et culpationem. vituperatio vitium parat, culpatio a culpa incipit. Nominare et appellare. nominatio nominat quem appellat; appellatio appellantis vox est in ministerio, et appellat vel a potentiore propter iniuriam, vel invocat auxilium magistratus, vel cum pecuniam reposcit. Tris et tres. tris in accusativo casu, tres in nominativo et vocativo. Necessitatem et necessitudinem. necessitudo vel sanguinis vel meri- torum cum praeceptoribus vel cum amicis; necessitas inmutabilis res est, ut mori necessitatis est. Serum et sero. serum ad negotium pertinet, sero ad tempus. Decus et gloriam. decus est instrumentum cuiusque, gloria quasi honoris merces. Honorem et laudem. honor dignitatis consummatio vel privatim vel publice, laus secunda existimatio recte factorum. Familiarem et familiaricum. familiare ad dominum non refertur, cum amici familiares sint; familiaricum quod servo competit, ut sagum gladium. Offectorem et infectorem. infector colorem mutat, offector officio .obest. Certum et verum. certum recipit praepositionem et fit incertum, et certum vel pondus vel rei pretium; verum opponitur falso. Figuram et formam. figura artis est opus; forma naturae bonum, unde etiam formosus dicitur. Ignominiam et infamiam. ignominia imponitur ab eo qui potest animadversione innotare; infamia ex multorum sermone nascitur. Nullum et neminem. nullus est tam in re quam in persona; nemo in persona dicitur, id est ne homo. Iratum et iracundum. iratus ex offensa est, iracundus natura. Periculum et perniciem. periculum timetur, pernicies contra necem. Feroces et feros. feroces animo, feri leones ceterique similes. Omnes et cunctos et universos. omnes nullum excipit, ut omnes homines, ita res cuncti utique in personarum numero nominantur prisco dicti verbo universi in unam sententiam conversi dicendi quid sive faciendi. Auferre et eripere et adimere. aufert quod dedit, adimit imperio coactus, eripit vi. itaque auferre possumus, adimere iubemur, eripere valemus. Studium et disciplinam. studium animi est, disciplina artis. Inchoare et incipere. inchoat qui incertum facit, incipit cuius exitum sperat. Bonum et commodum. bonus opponitur malo quam aliis usu, commodus aliis necessario utique prodest. Decentem et formosum. decens in gestu est et motu corporis, for- mosus ab excellenti specie dicitur. Decorem et speciem. decor communis est omnium, is facit decentiam speciei; species propria fit cuiusque. itaque decor in habitu est, species in membris. Litem et controversiam. lis nascitur, pertinacia efficit controversiam; et litigant homines, res in controversiam deducitur. ita controversia partis, .lis summae. Rixam et pugnam. rixa sine armis est et habet defensionem, pugna legem habet vel naturalem vel moralem. aut enim palaestrans exhibet virtutem aut armis per summa vitae pericula dimicat. Occulte et clam. occulte latent, clam celant. Navum et celerem. navus a praecipuo navis cursu dicitur, vel alterius causa navus, qui studet per officium suum alteri prodesse celer est celere naturali habitu et recipit comparationem superlationemque, quia cognomen est. ita navus operam navat alteri, celer ut suam rem ita alterius quoque celeriter perficit. Agilem et strenuum et fortem. agilem actio facit, strenuum motus, fortem corpus. Contumeliam et iniuriam. contumeliam inferunt, iniuriam patiuntur. Spectacula et spectamenta. spectacula loca sunt unde spectamus, spectamenta quae spectantur. Pascentia et pabulantia. pascentia sunt quae ex se pascunt, ut prata, et pascentia mancipia quae pascunt; ideo etiam pastores vocantur pabu- lantia vero quae pascuntur, ut iumenta. Volventia et volubilia. volventia quae volvunt, volubilia quae volvuntur. Animum et animam. animus qualitas viventis, anima causa vitae. Materiam et materiem. materies animi est, materia arboris; et materies qualitas ingenii, materia fabris apta. Hebescit et hebetescit. hebescit qui natura obstupescit, hebetescit qui amittit aciem. Da et cedo. cedo sibi poscit et est inmobile, dat qui non finite facit datum. Fidelem et fidum. fidelis fit, ut domino servus, fidus natura; ita .alter tempore cognoscitur, alter semper invenitur. Laudem et laudationem. laus facti instrumentum est, laudatio vero est rerum gestarum relatio. Fere et aliquando et nonnumquam. fere futurum significat, aliquando et nonnumquam quod intermittere non patitur. Aptum et utile et idoneum. aptum loco venit et tempore, quod habet summetriam; utile fertur uti prudentis litterae; idoneum vel amicum per consilia dicimus vel servum in usu domini sui. Saxum et lapidem. saxum naturale est, lapis qui ex saxo caesus est. Certationem et certamen. certatio est administrantium, certamen operis. Victimam et hostiam. victima maior est, hostia minor. Gaius, iur., Institutiones .. INSTITVTIONVM COMMENTARII QVATTVOR COMMENTARIVS PRIMVS I. De iure ciuili et naturali. Omnes populi, qui ..legibus et moribus reguntur, partim suo proprio, partim communi omnium hominum iure utuntur nam quod quis- que populus ipse sibi ius constituit, id ipsius proprium est uocaturque ius ciuile, quasi ius proprium ciuitatis; quod uero naturalis ratio inter omnes homines con- stituit, id apud omnes populos peraeque custoditur uocaturque ius gentium, quasi quo iure omnes gentes utuntur. populus itaque Romanus partim suo proprio, partim communi omnium hominum iure utitur. quae singula qualia sint, suis locis proponemus. Constant autem iura populi Romani ex legibus, .plebiscitis, senatus consultis, constitutionibus princi- pum, edictis eorum, qui ius edicendi habent, responsis prudentium. Lex est, quod populus iubet atque .constituit. plebiscitum est, quod plebs iubet atque constituit. plebs autem a populo eo distat, quod po- puli appellatione uniuersi ciues significantur, connume- ratis et patriciis; plebis autem appellatione sine pa- triciis ceteri ciues significantur; unde olim patricii dicebant plebiscitis se non teneri, quae sine auctoritate eorum facta essent; sed postea lex Hortensia lata est, qua cautum est, ut plebiscita uniuersum populum tenerent itaque eo modo legibus exaequata sunt. Senatus consultum est, quod senatus iubet atque .constituit; idque legis uicem optinet, quamuis de ea re fuerit quaesitum. Constitutio principis est, quod .imperator decreto uel edicto uel epistula constituit. nec umquam dubitatum est, quin id legis uicem opti- neat, cum ipse imperator per legem imperium accipiat. Ius autem edicendi habent magistratus populi Ro- .mani. sed amplissimum ius est in edictis duorum praetorum, urbani et peregrini, quorum in prouinciis iurisdictionem praesides earum habent; item in edictis aedilium curulium, quorum iurisdictionem in prouinciis populi Romani quaestores habent; nam in prouincias Caesaris omnino quaestores non mittuntur, et ob id hoc edictum in his prouinciis non proponitur. Re- .sponsa prudentium sunt sententiae et opiniones eorum, quibus permissum est iura condere. quorum omnium si in unum sententiae concurrunt, id, quod ita sentiunt, legis uicem optinet; si uero dissentiunt, iudici licet quam uelit sententiam sequi; idque rescripto diui Hadriani significatur. II. De iuris diuisione. Omne autem ius, quo .utimur, uel ad personas pertinet uel ad res uel ad actiones. sed prius uideamus de personis. III. De condicione hominum. Et quidem summa .diuisio de iure personarum haec est, quod omnes ho- mines aut liberi sunt aut serui. Rursus liberorum .hominum alii ingenui sunt, alii libertini. Ingenui .sunt, qui liberi nati sunt; libertini, qui ex iusta ser- uitute manumissi sunt. Rursus libertinorum tria .sunt genera nam aut ciues Romani aut Latini aut dediticiorum numero sunt. de quibus singulis dispi- ciamus; ac prius de dediticiis. IIII. De dediticiis uel lege Aelia Sentia. Lege .itaque Aelia Sentia cauetur, ut, qui serui a dominis poenae nomine uincti sunt, quibusue stigmata inscripta sunt, deue quibus ob noxam quaestio tormentis habita sit et in ea noxa fuisse conuicti sunt, quiue ut ferro aut cum bestiis depugnarent traditi sint, inue ludum custodiamue coniecti fuerint, et postea uel ab eodem domino uel ab alio manumissi, eiusdem condicionis liberi fiant, cuius condicionis sunt peregrini dediticii. V. De peregrinis dediticiis. Vocantur autem pere- .grini dediticii hi, qui quondam aduersus populum Romanum armis susceptis pugnauerunt, deinde uicti se dediderunt. Huius ergo turpitudinis seruos quo- .cumque modo et cuiuscumque aetatis manumissos, etsi pleno iure dominorum fuerint, numquam aut ciues Romanos aut Latinos fieri dicemus, sed omni modo dediticiorum numero constitui intellegemus. Si uero in nulla tali turpitudine sit seruus, .manumissum modo ciuem Romanum modo Latinum fieri dicemus. Nam in cuius personam tria haec .concurrunt, ut maior sit annorum triginta et ex iure Quiritium domini et iusta ac legitima manumissione liberetur, id est uindicta aut censu aut testamento, is ciuis Romanus fit; sin uero aliquid eorum deerit, La- tinus erit. VI. De manumissione uel causae probatione. Quod .autem de aetate serui requiritur, lege Aelia Sentia in- troductum est. nam ea lex minores xxx annorum seruos non aliter uoluit manumissos ciues Romanos fieri, quam si uindicta, apud consilium iusta causa manumissionis adprobata, liberati fuerint. Iusta .autem causa manumissionis est, ueluti si quis filium filiamue aut fratrem sororemue naturalem aut alum- num aut paedagogum aut seruum procuratoris habendi gratia aut ancillam matrimonii causa apud consilium manumittat. VII. De consilio adhibendo. Consilium autem .adhibetur in urbe Roma quidem quinque senatorum et quinque equitum Romanorum puberum, in pro- uinciis autem uiginti recuperatorum ciuium Romano- rum. idque fit ultimo die conuentus; sed Romae certis diebus apud consilium manumittuntur. maiores uero triginta annorum serui semper manumitti solent, adeo ut uel in transitu manumittantur, ueluti cum praetor aut pro consule in balneum uel in theatrum eat. Praeterea minor triginta annorum seruus manu- .missus potest ciuis Romanus fieri, si ab eo domino, qui soluendo non erat, testamento eum liberum et heredem relictum . . . . homines Latini Iuniani appellan- .tur; Latini ideo, quia adsimulati sunt Latinis colonia- riis; Iuniani ideo, quia per legem Iuniam libertatem acceperunt, cum olim serui uiderentur esse. Non .tamen illis permittit lex Iunia uel ipsis testamentum facere uel ex testamento alieno capere uel tutores testa- mento dari. Quod autem diximus ex testamento .eos capere non posse, ita intellegemus, ne quid inde directo hereditatis legatorumue nomine eos posse capere dicamus; alioquin per fideicommissum capere possunt. Hi uero, qui dediticiorum numero sunt, nullo .modo ex testamento capere possunt, non magis quam quilibet peregrinus; quin nec ipsi testamentum facere possunt secundum id quod magis placuit. Pessima .itaque libertas eorum est, qui dediticiorum numero sunt; nec ulla lege aut senatus consulto aut constitu- tione principali aditus illis ad ciuitatem Romanam datur. Quin etiam in urbe Roma uel intra cen- .tesimum urbis Romae miliarium morari prohibentur; et si qui contra ea fecerint, ipsi bonaque eorum publice uenire iubentur ea condicione, ut ne in urbe Roma uel intra centesimum urbis Romae miliarium seruiant neue umquam manumittantur; et si manumissi fuerint, serui populi Romani esse iubentur. et haec ita lege Aelia Sentia conprehensa sunt. Quibus modis Latini ad ciuitatem Romanam perueniant. Latini uero multis modis ad ciuitatem Romanam .perueniunt. Statim enim ex lege Aelia Sentia .minores triginta annorum manumissi et Latini facti si uxores duxerint uel ciues Romanas uel Latinas colo- niarias uel eiusdem condicionis, cuius et ipsi essent, idque testati fuerint adhibitis non minus quam septem testibus ciuibus Romanis puberibus et filium procrea- uerint, cum is filius anniculus esse coeperit, datur eis potestas per eam legem adire praetorem uel in pro- uinciis praesidem prouinciae et adprobare se ex lege Aelia Sentia uxorem duxisse et ex ea filium annicu- lum habere et si is, apud quem causa probata est, id ita esse pronuntiauerit, tunc et ipse Latinus et uxor eius, si et ipsa eiusdem condicionis sit, et filius eius, si et ipse eiusdem condicionis sit, ciues Romani esse iubentur. Ideo autem in persona filii adiecimus .si et ipse eiusdem condicionis sit, quia si uxor La- tini ciuis Romana est, qui ex ea nascitur, ex nouo senatus consulto, quod auctore diuo Hadriano factum est, ciuis Romanus nascitur. Hoc tamen ius adi- .piscendae ciuitatis Romanae etiamsi soli minores tri- ginta annorum manumissi et Latini facti ex lege Aelia Sentia habuerunt, tamen postea senatus consulto, quod Pegaso et Pusione consulibus factum est, etiam maio- ribus triginta annorum manumissis Latinis factis con- cessum est. Ceterum etiamsi ante decesserit La- .tinus, quam anniculi filii causam probarit, potest mater eius causam probare, et sic et ipsa fiet ciuis Romana, si Latina fuerit etiamsi ipse filius ciuis Ro- manus sit, quia ex ciue Romana matre natus est, tamen debet causam probare, ut suus heres patri fiat. Quae uero diximus de filio anniculo, eadem et de a.filia annicula dicta intellegemus. Praeterea ex b.lege Visellia tam maiores quam minores xxx annorum manumissi et Latini facti ius Quiritium adipiscuntur, id est fiunt ciues Romani, si Romae inter uigiles sex annis militauerint. postea dicitur factum esse senatus consultum, quo data est illis ciuitas Romana, si tri- ennium militiae expleuerint. Item edicto Claudii c.Latini ius Quiritium consecuntur, si nauem marinam aedificauerint, quae non minus quam decem milia mo- diorum frumenti capiat, eaque nauis uel quae in eius locum substituta sit, sex annis frumentum Romam portauerit. Praeterea a Nerone constitutum est, ut .si Latinus, qui patrimonium sestertium cc milium plurisue habebit, in urbe Roma domum aedificauerit, in quam non minus quam partem dimidiam patrimonii sui impenderit, ius Quiritium consequatur. Deni- .que Traianus constituit, ut si Latinus in urbe triennio pistrinum exercuerit, quod in dies singulos non minus quam centenos modios frumenti pinseret, ad ius Qui- ritium perueniat Praeterea .possunt maiores triginta annorum manumissi et Latini facti iteratione ius Quiritium consequi. quo triginta annorum manumittant manumissus uindicta aut censu aut testamento et ciuis Romanus et eius libertus fit, qui eum iterauerit. ergo si seruus in bonis tuis, ex iure Quiritium meus erit, Latinus quidem a te solo fieri potest, iterari autem a me, non etiam a te potest et eo modo meus libertus fit. sed et ceteris modis ius Quiritium consecutus meus liber- tus fit. bonorum autem, quae , cum is morietur, reliquerit, tibi possessio datur, quocumque modo ius Quiritium fuerit consecutus. quod si cuius et in bonis et ex iure Quiritium sit, manumissus ab eodem scilicet et Latinus fieri potest et ius Quiritium consequi. Non tamen cuicumque uolenti manumittere licet. .Nam is, qui in fraudem creditorum uel in fraudem .patroni manumittit, nihil agit, quia lex Aelia Sentia inpedit libertatem. Item eadem lege minori xx .annorum domino non aliter manumittere permittitur, quam si uindicta apud consilium iusta causa manu- missionis adprobata fuerit. Iustae autem causae .manumissionis sunt, ueluti si quis patrem aut matrem aut paedagogum aut conlactaneum manumittat. sed et illae causae, quas superius in seruo minore xxx annorum exposuimus, ad hunc quoque casum, de quo loquimur, adferri possunt. item ex diuerso hae causae, quas in minore xx annorum domino rettulimus, por- rigi possunt et ad seruum minorem xxx annorum. Cum ergo certus modus manumittendi minoribus .xx annorum dominis per legem Aeliam Sentiam con- stitutus sit, euenit, ut qui xiiii annos aetatis exple- uerit, licet testamentum facere possit et in eo heredem sibi instituere legataque relinquere possit, tamen si adhuc minor sit annorum xx, libertatem seruo dare non possit. Et quamuis Latinum facere uelit mi- .nor xx annorum dominus, tamen nihilo minus debet apud consilium causam probare et ita postea inter amicos manumittere. Praeterea lege Fufia Caninia certus modus con- .stitutus est in seruis testamento manumittendis. Nam .ei, qui plures quam duos neque plures quam decem seruos habebit, usque ad partem dimidiam eius numeri manumittere permittitur; ei uero, qui plures quam x neque plures quam xxx seruos habebit, usque ad tertiam partem eius numeri manumittere permittitur. at ei, qui plures quam xxx neque plures quam cen- tum habebit, usque ad partem quartam potestas manu- mittendi datur. nouissime ei, qui plures quam c ha- bebit nec plures quam d, non plures manumittere permittitur quam quintam partem; neque plures quam d habentis ratio habetur, ut ex eo numero pars defi- niatur, sed praescribit lex, ne cui plures manumittere liceat quam c. quod si quis unum seruum omnino aut duos habet, ad hanc legem non pertinet et ideo liberam habet potestatem manumittendi. Ac ne .ad eos quidem omnino haec lex pertinet, qui sine testamento manumittunt. itaque licet iis, qui uindicta aut censu aut inter amicos manumittunt, totam fami- liam suam liberare, scilicet si alia causa non inpediat libertatem. Sed quod de numero seruorum testa- .mento manumittendorum diximus, ita intellegemus, ne umquam ex eo numero, ex quo dimidia aut tertia aut quarta aut quinta pars liberari potest, pauciores manu- mittere liceat quam ex antecedenti numero licuit. et hoc ipsa ratione prouisum est erat enim sane absur- dum, ut x seruorum domino quinque liberare liceret, quia usque ad dimidiam partem eius numeri manu- mittere ei conceditur, xii seruos habenti non plures liceret manumittere quam iiii; at eis, qui plures quam x neque nam et si testamento scriptis in orbem seruis .libertas data sit, quia nullus ordo manumissionis in- uenitur, nulli liberi erunt, quia lex Fufia Caninia, quae in fraudem eius facta sint, rescindit. sunt etiam spe- cialia senatus consulta, quibus rescissa sunt ea, quae in fraudem eius legis excogitata sunt. In summa sciendum est, quod lege Aelia Sentia .cautum sit, ut creditorum fraudandorum causa manu- missi liberi non fiant, hoc etiam ad peregrinos per- tinere, senatus ita censuit ex auctoritate Hadriani cetera uero iura eius legis ad peregrinos non per- tinere. Sequitur de iure personarum alia diuisio. nam .quaedam personae sui iuris sunt, quaedam alieno iuri sunt subiectae. Sed rursus earum personarum, .quae alieno iuri subiectae sunt, aliae in potestate, aliae in manu, aliae in mancipio sunt. Videamus nunc .de iis, quae alieno iuri subiectae sint nam si cogno- uerimus, quae istae personae sint, simul intellegemus, quae sui iuris sint. Ac prius dispiciamus de iis, .qui in aliena potestate sunt. In potestate itaque sunt serui dominorum. quae .quidem potestas iuris gentium est nam apud omnes peraeque gentes animaduertere possumus dominis in seruos uitae necisque potestatem esse, et quodcumque per seruum adquiritur, id domino adquiritur. Sed .hoc tempore neque ciuibus Romanis nec ullis aliis hominibus, qui sub imperio populi Romani sunt, licet supra modum et sine causa in seruos suos saeuire nam ex constitutione sacratissimi imperatoris Anto- nini, qui sine causa seruum suum occiderit, non mi- nus teneri iubetur, quam qui alienum seruum occiderit. sed et maior quoque asperitas dominorum per eiusdem principis constitutionem coercetur nam consultus a quibusdam praesidibus prouinciarum de his seruis, qui ad fana deorum uel ad statuas principum confugiunt, praecepit, ut si intolerabilis uideatur dominorum sae- uitia, cogantur seruos suos uendere. et utrumque recte fit male enim nostro iure uti non debemus; qua ra- tione et prodigis interdicitur bonorum suorum admi- nistratio. Ceterum cum apud ciues Romanos du- .plex sit dominium nam uel in bonis uel ex iure Quiritium uel ex utroque iure cuiusque seruus esse intellegitur, ita demum seruum in potestate domini esse dicemus, si in bonis eius sit, etiamsi simul ex iure Quiritium eiusdem non sit nam qui nudum ius Quiri- tium in seruo habet, is potestatem habere non intellegitur. Item in potestate nostra sunt liberi nostri, quos .iustis nuptiis procreauimus. quod ius proprium ciuium Romanorum est fere enim nulli alii sunt homines, qui talem in filios suos habent potestatem, qualem nos habemus idque diui Hadriani edicto, quod proposuit de his, qui sibi liberisque suis ab eo ciuitatem Roma- nam petebant, significatur. nec me praeterit Galata- rum gentem credere in potestate parentum liberos esse. Iustas autem nuptias contraxisse liberosque iis pro- .creatos in potestate habere ciues Romani ita intellegun- tur, si ciues Romanas uxores duxerint uel etiam La- tinas peregrinasue, cum quibus conubium habeant cum enim conubium id efficiat, ut liberi patris con- dicionem sequantur, euenit, ut non solum ciues Ro- mani fiant, sed et in potestate patris sint. Unde .et ueteranis quibusdam concedi solet principalibus con- stitutionibus conubium cum his Latinis peregrinisue, quas primas post missionem uxores duxerint; et qui ex eo matrimonio nascuntur, et ciues Romani et in potestatem parentum fiunt. Nec tamen omnes no- .bis uxores ducere licet nam a quarundam nuptiis abs- tinere debemus. Inter eas enim personas, quae .parentum liberorumue locum inter se optinent, nuptiae contrahi non possunt, nec inter eas conubium est, uelut inter patrem et filiam uel inter matrem et filium uel inter auum et neptem uel inter auiam et nepotem; et si tales personae inter se coierint, nefarias et incestas nuptias contraxisse dicuntur. et haec adeo ita sunt, ut quamuis per adoptionem parentum liberorumue loco sibi esse coeperint, non possint inter se matrimonio coniungi, in tantum, ut etiam dissoluta adoptione idem iuris ma- neat; itaque eam, quae mihi per adoptionem filiae seu neptis loco esse coeperit, non potero uxorem ducere, quamuis eam emancipauerim. Inter eas quoque .personas, quae ex transuerso gradu cognatione iungun- tur, est quaedam similis obseruatio, sed non tanta. Sane inter fratrem et sororem prohibitae sunt .nuptiae, siue eodem patre eademque matre nati fuerint siue alterutro eorum sed si qua per adoptionem soror mihi esse coeperit, quamdiu quidem constat adoptio, sane inter me et eam nuptiae non possunt consistere; cum uero per emancipationem adoptio dissoluta sit, potero eam uxorem ducere; sed et si ego emancipatus fuero, nihil inpedimento erit nuptiis. Fratris .filiam uxorem ducere licet idque primum in usum uenit, cum diuus Claudius Agrippinam, fratris sui filiam, uxorem duxisset sororis uero filiam uxorem ducere non licet. et haec ita principalibus constitu- tionibus significantur. Item amitam et mater- .teram uxorem ducere non licet. item eam, quae mihi quondam socrus aut nurus aut priuigna aut no- uerca fuit. ideo autem diximus quondam, quia, si adhuc constant eae nuptiae, per quas talis adfinitas quaesita est, alia ratione mihi nupta esse non potest, quia neque eadem duobus nupta esse potest neque idem duas uxores habere. Ergo si quis nefarias .atque incestas nuptias contraxerit, neque uxorem ha- bere uidetur neque liberos itaque hi, qui ex eo coitu nascuntur, matrem quidem habere uidentur, patrem uero non utique, nec ob id in potestate eius sunt, quales sunt ii, quos mater uulgo concepit nam et hi patrem habere non intelleguntur, cum is etiam in- certus sit; unde solent spurii filii appellari uel a Graeca uoce quasi σποράδην concepti uel quasi sine patre filii. Aliquando autem euenit, ut liberi, qui statim ut .nati sunt, parentum in potestatem non fiant, ii postea tamen redigantur in potestatem. Velut si Latinus .ex lege Aelia Sentia uxore ducta filium procreauerit aut Latinum ex Latina aut ciuem Romanum ex ciue Romana, non habebit eum in potestate; sed si postea causa probata ciuitatem Romanam consecutus fuerit, simul eum in potestate sua habere incipit. Item .si ciuis Romanus Latinam aut peregrinam uxorem duxerit per ignorantiam, cum eam ciuem Romanam esse crederet, et filium procreauerit, hic non est in potestate eius, quia ne quidem ciuis Romanus est, sed aut Latinus aut peregrinus, id est eius condicionis, cuius et mater fuerit, quia non aliter quisque ad patris condicionem accedit, quam si inter patrem et matrem eius conubium sit sed ex senatus consulto permittitur causam erroris probare, et ita uxor quo- que et filius ad ciuitatem Romanam perueniunt, et ex eo tempore incipit filius in potestate patris esse. idem iuris est, si eam per ignorantiam uxorem duxerit, quae dediticiorum numero est, nisi quod uxor non fit ciuis Romana. Item si ciuis Romana per errorem nupta .sit peregrino tamquam ciui Romano, permittitur ei causam erroris probare, et ita filius quoque eius et maritus ad ciuitatem Romanam perueniunt, et aeque simul incipit filius in potestate patris esse. idem iuris est, si peregrino tamquam Latino ex lege Aelia Sentia nupta sit; nam et de hoc specialiter senatus consulto cauetur. idem iuris est aliquatenus, si ei, qui dediti- ciorum numero est, tamquam ciui Romano aut Latino e lege Aelia Sentia nupta sit; nisi quod scilicet qui dediticiorum numero est, in sua condicione permanet, et ideo filius, quamuis fiat ciuis Romanus, in potesta- tem patris non redigitur. Item si Latina peregrino, .cum eum Latinum esse crederet, e lege Aelia Sentia nupserit, potest ex senatus consulto filio nato causam erroris probare et ita omnes fiunt ciues Romani, et filius in potestate patris esse incipit. Idem con- .stitutum est et si Latinus per errorem peregrinam quasi Latinam aut ciuem Romanam e lege Aelia Sentia uxorem duxerit. Praeterea si ciuis Romanus, qui .se credidisset Latinum esse, ob id Latinam uxorem duxerit, permittitur ei filio nato erroris causam pro- bare, tamquam si e lege Aelia Sentia uxorem duxisset item his, qui cum ciues Romani essent, peregrinos se esse credidissent et peregrinas uxores duxissent, permittitur ex senatus consulto filio nato causam er- roris probare. quo facto fiet uxor ciuis Romana, et filius . . . . . . . non solum ad ciuitatem Romanam peruenit, sed etiam in potestatem patris redigitur. Quaecumque de filio esse diximus, eadem et de .filia dicta intellegemus. Et quantum ad erroris .causam probandam attinet, nihil interest, cuius aetatis filius sit si minor anniculo sit filius filiaue, causa probari non potest. nec me prae- terit in aliquo rescripto diui Hadriani ita esse consti- tutum, tamquam quod ad erroris q . dedit. Si peregrinus ciuem Romanam .uxorem duxerit, an ex senatus consulto causam pro- bare possit, quaesitum est. hoc ei specialiter concessum est. sed cum peregrinus ciuem Romanam uxorem duxisset et filio nato alias ciuitatem Romanam consecutus esset, deinde cum quaereretur, an causam probare posset, rescripsit imperator Anto- ninus proinde posse eum causam probare, atque si peregrinus mansisset. ex quo colligimus etiam pere- grinum causam probare posse. Ex iis, quae dixi- .mus, apparet, siue ciuis Romanus peregrinam siue peregrinus ciuem Romanam uxorem duxerit, eum qui nascitur peregrinum esse, sed si quidem per errorem tale matrimonium contractum fuerit, emendari uitium eius ex senatus consulto secundum ea, quae superius diximus. si uero nullus error interuenerit, sed scientes suam condicionem ita coierint, nullo casu emendatur uitium eius matrimonii. Loquimur autem de his scilicet, inter quos co- .nubium non sit; nam alioquin si ciuis Romanus pere- grinam, cum qua ei conubium est, uxorem duxerit, sicut supra quoque diximus, iustum matrimonium con- trahitur, et tunc ex iis qui nascitur, ciuis Romanus est et in potestate patris erit. Item si ciuis Ro- .mana peregrino, cum quo ei conubium est, nupserit, peregrinus sane procreatur et is iustus patris filius est, tamquam si ex peregrina eum procreasset. hoc tamen tempore e senatus consulto, quod auctore diuo Hadriano sacratissimo factum est, etiamsi non fuerit conubium inter ciuem Romanam et peregrinum, qui nascitur, iustus patris filius est. Quod autem dixi- .mus inter ciuem Romanum peregrinamque nisi conu- bium sit, qui nascitur, peregrinum esse, lege Minicia cauetur, ut is quidem deterioris parentis condicionem sequatur. eadem lege autem ex diuerso cauetur, ut si peregrinus, cum qua ei conubium non sit, uxorem duxerit ciuem Romanam, peregrinus ex eo coitu nasca- tur. sed hoc maxime casu necessaria lex Minicia fuit; nam remota ea lege diuersam condicionem sequi de- bebat, quia ex eis, inter quos non est conubium, qui nascitur, iure gentium matris condicioni accedit. qua parte autem iubet lex ex ciue Romano et peregrina peregrinum nasci, superuacua uidetur; nam et remota ea lege hoc utique iure gentium futurum erat. Adeo .autem hoc ita est, ut ex ciue Romano et Latina qui nascitur, matris condicioni accedat; nam in lege Minicia quidem peregrinorum nomine comprehenduntur non so- lum exterae nationes et gentes, sed etiam qui Latini nominantur; sed ad alios Latinos pertinet, qui proprios populos propriasque ciuitates habebant et erant pere- grinorum numero. Eadem ratione ex contrario ex .Latino et ciue Romana, siue ex lege Aelia Sentia siue aliter contractum fuerit matrimonium, ciuis Romanus nascitur. fuerunt tamen, qui putauerunt ex lege Aelia Sentia contracto matrimonio Latinum nasci, quia uide- tur eo casu per legem Aeliam Sentiam et Iuniam conubium inter eos dari, et semper conubium efficit, ut qui nascitur, patris condicioni accedat; aliter uero contracto matrimonio eum, qui nascitur, iure gentium matris condicionem sequi et ob id esse ciuem Roma- num. sed hoc iure utimur ex senatus consulto, quod auctore diuo Hadriano significat, ut quoquomodo ex Latino et ciue Romana natus ciuis Romanus nascatur. His conuenienter et illud senatus consultum diuo .Hadriano auctore significauit, ut ex Latino et pere- grina, item contra ex peregrino et Latina qui nascitur, is matris condicionem sequatur. Illud quoque his .consequens est, quod ex ancilla et libero iure gentium seruus nascitur, et contra ex libera et seruo liber nascitur. Animaduertere tamen debemus, ne iuris .gentium regulam uel lex aliqua uel quod legis uicem optinet, aliquo casu commutauerit. Ecce enim ex .senatus consulto Claudiano poterat ciuis Romana, quae alieno seruo uolente domino eius coiit, ipsa ex pactione libera permanere, sed seruum procreare; nam quod inter eam et dominum istius serui conuenerit, ex senatus consulto ratum esse iubetur. sed postea diuus Hadria- nus iniquitate rei et inelegantia iuris motus restituit iuris gentium regulam, ut cum ipsa mulier libera per- maneat, liberum pariat. Item e lege ex ancilla .et libero poterant liberi nasci; nam ea lege cauetur, ut si quis cum aliena ancilla, quam credebat liberam esse, coierit, siquidem masculi nascantur, liberi sint, si uero feminae, ad eum pertineant, cuius mater an- cilla fuerit. sed et in hac specie diuus Vespasianus inelegantia iuris motus restituit iuris gentium regulam, ut omni modo, etiamsi masculi nascantur, serui sint eius, cuius et mater fuerit. Sed illa pars eiusdem .legis salua est, ut ex libera et seruo alieno, quem sciebat seruum esse, serui nascantur. itaque apud quos talis lex non est, qui nascitur, iure gentium matris condicionem sequitur et ob id liber est. Quibus autem casibus matris et non patris con- .dicionem sequitur qui nascitur, iisdem casibus in po- testate eum patris, etiamsi is ciuis Romanus sit, non esse plus quam manifestum est. et ideo superius ret- tulimus quibusdam casibus per errorem non iusto con- tracto matrimonio senatum interuenire et emendare uitium matrimonii eoque modo plerumque efficere, ut in potestatem patris filius redigatur. Sed si an- .cilla ex ciue Romano conceperit, deinde manumissa ciuis Romana facta sit et tunc pariat, licet ciuis Ro- manus sit qui nascitur, sicut pater eius, non tamen in potestate patris est, quia neque ex iusto coitu con- ceptus est, neque ex ullo senatus consulto talis coitus quasi iustus constituitur. Quod autem placuit, si ancilla ex ciue Romano .conceperit, deinde manumissa pepererit, qui nascitur, liberum nasci, naturali ratione fit; nam hi, qui illegi- time concipiuntur, statum sumunt ex eo tempore, quo nascuntur; itaque si ex libera nascuntur, liberi fiunt, nec interest, ex quo mater eos conceperit, cum ancilla fuerit at hi, qui legitime concipiuntur, ex conceptionis tempore statum sumunt. Itaque si cui mulieri .ciui Romanae praegnati aqua et igni interdictum fuerit, eoque modo peregrina facta tunc pariat, conplures distinguunt et putant, si quidem ex iustis nuptiis con- ceperit, ciuem Romanum ex ea nasci, si uero uolgo conceperit, peregrinum ex ea nasci. Item si qua .mulier ciuis Romana praegnas ex senatus consulto Claudiano ancilla facta sit ob id, quod alieno seruo inuito et denuntiante domino eius coierit, conplures distinguunt et existimant, si quidem ex iustis nuptiis conceptus sit, ciuem Romanum ex ea nasci, si uero uolgo conceptus sit, seruum nasci eius, cuius mater facta esset ancilla. Peregrina quoque si uolgo con- .ceperit, deinde ciuis Romana facta tunc pariat, ciuem Romanum parit; si uero ex peregrino secundum leges moresque peregrinorum conceperit, ita uidetur ex se- natus consulto, quod auctore diuo Hadriano factum est, ciuem Romanum parere, si et patri eius ciuitas Romana donetur. Si peregrinus sibi liberisque suis ciuitatem Ro- .manam petierit, non aliter filii in potestate eius fiunt, quam si imperator eos in potestatem redegerit quod ita demum is facit, si causa cognita aestimauerit hoc filiis expedire diligentius autem exactiusque causam cognoscit de impuberibus absentibusque et haec ita edicto diui Hadriani significantur. Item si quis .cum uxore praegnante ciuitate Romana donatus sit, quamuis is, qui nascitur, ut supra dixi, ciuis Roma- nus sit, tamen in potestate patris non fit idque sub- scriptione diui sacratissimi Hadriani significatur. qua de causa, qui intellegit uxorem suam esse praegnatem, dum ciuitatem sibi et uxori ab imperatore petit, simul ab eodem petere debet, ut eum, qui natus erit, in potestate sua habeat. Alia causa est eorum, qui .Latii iure cum liberis suis ad ciuitatem Romanam perueniunt; nam horum in potestate fiunt liberi. Quod ius quibusdam peregrinis ciuitatibus datum .est uel a populo Romano uel a senatu uel a Caesare aut maius est Latium aut minus; maius est Latium, cum et hi, qui decuriones leguntur, et ei, qui honorem aliquem aut magistratum gerunt, ciui- tatem Romanam consecuntur; minus Latium est, cum hi tantum, qui uel magistratum uel honorem gerunt, ad ciuitatem Romanam perueniunt. idque conpluribus epistulis principum significatur. Non solum tamen naturales liberi secundum ea, .quae diximus, in potestate nostra sunt, uerum et hi, quos adoptamus. Adoptio autem duobus modis .fit, aut populi auctoritate aut inperio magistratus uelut praetoris. Populi auctoritate adoptamus eos, qui .sui iuris sunt quae species adoptionis dicitur adrogatio, quia et is, qui adoptat, rogatur, id est interrogatur, an uelit eum, quem adoptaturus sit, iustum sibi filium esse; et is, qui adoptatur, rogatur, an id fieri patia- tur; et populus rogatur, an id fieri iubeat. imperio magistratus adoptamus eos, qui in potestate parentium sunt, siue primum gradum liberorum optineant, qualis est filius et filia, siue inferiorem, qualis est nepos neptis, pronepos proneptis. Et quidem illa adoptio, .quae per populum fit, nusquam nisi Romae fit; at haec etiam in prouinciis apud praesides earum fieri solet. Item per populum feminae non adoptantur, .nam id magis placuit; apud praetorem uero uel in prouinciis apud proconsulem legatumue etiam feminae solent adoptari. Item inpuberem apud populum .adoptari aliquando prohibitum est, aliquando permissum est nunc ex epistula optimi imperatoris Antonini, quam scripsit pontificibus, si iusta causa adoptionis esse uidebitur, cum quibusdam condicionibus permissum est. apud praetorem uero et in prouinciis apud pro- consulem legatumue cuiuscumque aetatis adoptare pos- sumus. Illud uero utriusque adoptionis commune .est, quod et hi, qui generare non possunt, quales sunt spadones, adoptare possunt. Feminae uero nullo .modo adoptare possunt, quia ne quidem naturales libe- ros in potestate habent. Item si quis per popu- .lum siue apud praetorem uel apud praesidem prouin- ciae adoptauerit, potest eundem alii in adoptionem dare. Sed et illud, de quo quaestio est, an minor .natu maiorem natu adoptare possit, utriusque adoptio- nis commune est. Illud proprium est eius adoptio- .nis, quae per populum fit, quod is, qui liberos in potestate habet, si se adrogandum dederit, non solum ipse potestati adrogatoris subicitur, sed etiam liberi eius in eiusdem fiunt potestate tanquam nepotes. Nunc de his personis uideamus, quae in manu .nostra sunt. quod et ipsum ius proprium ciuium Ro- manorum est. Sed in potestate quidem et masculi .et feminae esse solent; in manum autem feminae tan- tum conueniunt. Olim itaque tribus modis in ma- .num conueniebant usu, farreo, coemptione. Usu .in manum conueniebat, quae anno continuo nupta perseuerabat; quia enim uelut annua possessione usu capiebatur, in familiam uiri transibat filiaeque locum optinebat. itaque lege duodecim tabularum cautum est, ut si qua nollet eo modo in manum mariti con- uenire, ea quotannis trinoctio abesset atque eo modo cuiusque anni usum interrumperet. sed hoc totum ius partim legibus sublatum est, partim ipsa desuetu- dine obliteratum est. Farreo in manum conueni- .unt per quoddam genus sacrificii, quod Ioui Farreo fit; in quo farreus panis adhibetur, unde etiam confar- reatio dicitur; complura praeterea huius iuris ordinandi gratia cum certis et sollemnibus uerbis praesentibus decem testibus aguntur et fiunt. quod ius etiam nostris temporibus in usu est nam flamines maiores, id est Diales, Martiales, Quirinales, item reges sacro- rum, nisi ex farreatis nati non leguntur ac ne ipsi quidem sine confarreatione sacerdotium habere possunt. Coemptione uero in manum conueniunt per man- .cipationem, id est per quandam imaginariam uendi- tionem nam adhibitis non minus quam v testibus ciuibus Romanis puberibus, item libripende, emit uir mulierem, cuius in manum conuenit. Potest autem .coemptionem facere mulier non solum cum marito suo, sed etiam cum extraneo; scilicet aut matrimonii causa facta coemptio dicitur aut fiduciae; quae enim cum marito suo facit coemptionem, ut apud eum filiae loco sit, dicitur matrimonii causa fecisse coemptionem; quae uero alterius rei causa facit coemptionem aut cum uiro suo aut cum extraneo, uelut tutelae euitan- dae causa, dicitur fiduciae causa fecisse coemptionem. Quod est tale si qua uelit quos habet tutores depo- .nere et alium nancisci, illis auctoribus coemptionem facit; deinde a coemptionatore remancipata ei, cui ipsa uelit, et ab eo uindicta manumissa incipit eum ha- bere tutorem, a quo manumissa est; qui tutor fidu- ciarius dicitur, sicut inferius apparebit. Olim a.etiam testamenti faciendi gratia fiduciaria fiebat coemptio tunc enim non aliter feminae testamenti faciendi ius habebant, exceptis quibusdam personis, quam si coemp- tionem fecissent remancipataeque et manumissae fuis- sent; sed hanc necessitatem coemptionis faciendae ex auctoritate diui Hadriani senatus remisit. fiduciae causa cum uiro suo fecerit b.coemptionem, nihilo minus filiae loco incipit esse nam si omnino qualibet ex causa uxor in manu uiri sit, placuit eam filiae iura nancisci. Superest, ut exponamus, quae personae in man- .cipio sint. Omnes igitur liberorum personae, siue .masculini siue feminini sexus, quae in potestate pa- rentis sunt, mancipari ab hoc eodem modo possunt, quo etiam serui mancipari possunt. Idem iuris .est in earum personis, quae in manu sunt nam femi- nae a coemptionatoribus eodem modo possunt manci- pari, quo liberi a parente possunt, adeo quidem, ut quamuis ea sola apud coemptionatorem filiae loco sit. quae ei nupta sit, tamen nihilo minus etiam quae ei nupta non sit nec ob id filiae loco sit, ab eo manci- pari possit. Sed plerumque solum et a parenti- a.bus et a coemptionatoribus mancipantur, cum uelint parentes coemptionatoresque ex suo iure eas personas dimittere, sicut inferius euidentius apparebit. Est .autem mancipatio, ut supra quoque diximus, imagi- naria quaedam uenditio quod et ipsum ius proprium ciuium Romanorum est; eaque res ita agitur adhibitis non minus quam quinque testibus ciuibus Romanis puberibus et praeterea alio eiusdem condicionis, qui libram aeneam teneat, qui appellatur libripens, is, qui mancipio accipit, rem tenens ita dicit hunc ego ho- minem ex iure quiritium meum esse aio isque mihi emptus esto hoc aere aeneaque libra; deinde aere percutit libram idque aes dat ei, a quo mancipio accipit, quasi pretii loco. Eo modo et seruiles .et liberae personae mancipantur; animalia quoque, quae mancipi sunt, quo in numero habentur boues, equi, muli, asini; item praedia tam urbana quam rustica, quae et ipsa mancipi sunt, qualia sunt Italica, eodem modo solent mancipari. In eo solo praediorum .mancipatio a ceterorum mancipatione differt, quod per- sonae seruiles et liberae, item animalia, quae mancipi sunt, nisi in praesentia sint, mancipari non possunt; adeo quidem, ut eum, qui mancipio accipit, adpre- hendere id ipsum, quod ei mancipio datur, necesse sit; unde etiam mancipatio dicitur, quia manu res capitur praedia uero absentia solent mancipari. Ideo .autem aes et libra adhibetur, quia olim aereis tantum nummis utebantur; et erant asses, dipundii, semisses, quadrantes, nec ullus aureus uel argenteus nummus in usu erat, sicut ex lege xii tabularum intellegere pos- sumus; eorumque nummorum uis et potestas non in numero erat, sed in pondere; . . . . . . . . . . . . asses librales erant, et dipondii . . . . . . . . . . . . unde etiam dupondius dictus est, quasi duo pondo quod nomen adhuc in usu retinetur. semisses quoque et quadrantes pro rata scilicet portione ad pondus exa- minati erant. tunc igitur et qui dabat alicui pecu- niam, non numerabat eam, sed appendebat; unde serui, quibus permittitur administratio pecuniae, dispensatores appellati sunt. . illa quidem quae coemptionem facit, non deducitur in seruilem condicionem, at a parentibus et a coemptionatoribus mancipati mancipataeue seruorum loco constituuntur, adeo quidem, ut ab eo, cuius in mancipio sunt, neque hereditates neque legata aliter capere possint, quam si simul eodem testamento liberi esse iubeantur, sicuti iuris est in persona seruorum. sed differentiae ratio manifesta est, cum a parentibus et a coemptionatori- bus isdem uerbis mancipio accipiantur, quibus serui; quod non similiter fit in coemptione. Videamus nunc, quo modo ii, qui alieno iuri .subiecti sunt, eo iure liberentur. Ac prius de his dispiciamus, qui in potestate .sunt. Et quidem serui quemadmodum potestate .liberentur, ex his intellegere possumus, quae de seruis manumittendis superius exposuimus. Hi uero, .qui in potestate parentis sunt, mortuo eo sui iuris fiunt. sed hoc distinctionem recipit; nam mortuo patre sane omni modo filii filiaeue sui iuris efficiuntur; mortuo uero auo non omni modo nepotes neptesue sui iuris fiunt, sed ita si post mortem aui in patris sui potesta- tem recasuri non sunt. itaque si moriente auo pater eorum et uiuat et in potestate patris fuerit, tunc post obitum aui in patris sui potestate fiunt; si uero is, quo tempore auus moritur, aut iam mortuus est aut exiit de potestate patris, tunc hi, quia in potestatem eius cadere non possunt, sui iuris fiunt. Cum .autem is, cui ob aliquod maleficium ex lege Cornelia aqua et igni interdicitur, ciuitatem Romanam amittat, sequitur, ut quia eo modo ex numero ciuium Roma- norum tollitur, proinde ac mortuo eo desinant liberi in potestate eius esse nec enim ratio patitur, ut pere- grinae condicionis homo ciuem Romanum in potestate habeat. pari ratione et si ei, qui in potestate parentis sit, aqua et igni interdictum fuerit, desinit in potestate parentis esse, quia aeque ratio non patitur, ut pere- grinae condicionis homo in potestate sit ciuis Romani parentis. Quod si ab hostibus captus fuerit parens, .quamuis seruus hostium fiat, tamen pendet ius libero- rum propter ius postliminii, quo hi, qui ab hostibus capti sunt, si reuersi fuerint, omnia pristina iura reci- piunt; itaque reuersus habebit liberos in potestate si uero illic mortuus sit, erunt quidem liberi sui iuris; sed utrum ex hoc tempore, quo mortuus est apud hostes parens, an ex illo, quo ab hostibus captus est, dubitari potest. ipse quoque filius neposue si ab ho- stibus captus fuerit, similiter dicemus propter ius post- liminii potestatem quoque parentis in suspenso esse. Praeterea exeunt liberi uirilis sexus de parentis .potestate, si flamines Diales inaugurentur, et feminini sexus, si uirgines Vestales capiantur. Olim quo- .que, quo tempore populus Romanus in Latinas regiones colonias deducebat, qui iussu parentis in coloniam Latinam nomen dedissent, desinebant in potestate pa- rentis esse, quia efficerentur alterius ciuitatis ciues. Praeterea emancipatione desinunt liberi in po- .testate parentum esse. sed filius quidem tribus man- cipationibus, ceteri uero liberi siue masculini sexus siue feminini una mancipatione exeunt de parentium potestate lex enim xii tabularum tantum in persona filii de tribus mancipationibus loquitur his uerbis si pater ter filium uenum duit, a patre filius liber esto. eaque res ita agitur mancipat pater filium alicui; is eum uindicta manumittit eo facto reuertitur in pote- statem patris; is eum iterum mancipat uel eidem uel alii sed in usu est eidem mancipari isque eum postea similiter uindicta manumittit; eo facto rursus in pote- statem patris reuertitur; tertio pater eum mancipat uel eidem uel alii sed hoc in usu est, ut eidem man- cipetur eaque mancipatione desinit in potestate patris esse, etiamsi nondum manumissus sit, sed adhuc in causa mancipii. Admonendi autem sumus liberum esse arbitrium .ei, qui filium et ex eo nepotem in potestate habebit, filium quidem de potestate dimittere, nepotem uero in potestate retinere uel ex diuerso filium quidem in potestate reti- nere, nepotem uero manumittere, uel omnes sui iuris effi- cere. eadem et de pronepote dicta esse intellegemus. Praeterea parentes etiam liberos in adoptionem .datos in potestate habere desinunt. et in filio quidem, si in adoptionem datur, tres mancipationes et duae intercedentes manumissiones proinde fiunt, ac fieri solent, cum ita eum pater de potestate dimittit, ut sui iuris efficiatur. deinde aut patri remancipatur, et ab eo is, qui adoptat, uindicat apud praetorem filium suum esse, et illo contra non uindicante a praetore uindicanti filius addicitur, aut non remancipatur patri, sed ab eo uindicat is, qui adoptat, apud quem in tertia mancipatione est sed sane commodius est patri re- mancipari. in ceteris uero liberorum personis, seu masculini seu feminini sexus, una scilicet mancipatio sufficit, et aut remancipantur parenti aut non reman- cipantur. eadem et in prouinciis apud praesidem pro- uinciae solent fieri. Qui ex filio semel iterumue .mancipato conceptus est, licet post tertiam mancipa- tionem patris sui nascatur, tamen in aui potestate est, et ideo ab eo et emancipari et in adoptionem dari potest. at is, qui ex eo filio conceptus est, qui in tertia mancipatione est, non nascitur in aui potestate sed eum Labeo quidem existimat in eiusdem mancipio esse, cuius et pater sit utimur autem hoc iure, ut quamdiu pater eius in mancipio sit, pendeat ius eius, et si quidem pater eius ex mancipatione manumissus erit, cadat in eius potestatem, si uero is, dum in man- cipio sit, decesserit, sui iuris fiat. Eadem sci- a.licet ut supra diximus, quod in filio faciunt tres mancipationes, hoc facit una manci- patio in nepote. . Maximi et Tuberonis cautum est, ut haec quod ad sacra tantum uideatur in manu esse, quod uero ad ceteras causas proinde habeatur, atque si in manum non conuenisset. eae uero mulieres, quae in manum conueniunt per coemptionem, potestate parentis liberantur; nec interest, an in uiri sui manu sint an extranei, quamuis hae solae loco filiarum habeantur, quae in uiri manu sunt. . desinunt in manu esse, et si ex ea mancipatione manumissae fuerint, sui iuris efficiuntur. a. nihilo magis potest cogere, quam et filia patrem. sed filia quidem nullo modo patrem potest cogere, etiam si adoptiua sit haec autem uirum repudio misso proinde compel- lere potest, atque si ei numquam nupta fuisset. Ii, qui in causa mancipii sunt, quia seruorum .loco habentur, uindicta, censu, testamento manumissi sui iuris fiunt. Nec tamen in hoc casu lex Aelia .Sentia locum habet itaque nihil requirimus, cuius aetatis sit is, qui manumittit et qui manumittitur; ac ne illud quidem, an patronum creditoremue manumis- sor habeat; ac ne numerus quidem lege Fufia Caninia finitus in his personis locum habet. Quin etiam .inuito quoque eo, cuius in mancipio sunt, censu liber- tatem consequi possunt, excepto eo, quem pater ea lege mancipio dedit, ut sibi remancipetur; nam quo- dam modo tunc pater potestatem propriam reseruare sibi uidetur eo ipso, quod mancipio recipit. ac ne is quidem dicitur inuito eo, cuius in mancipio est, censu libertatem consequi, quem pater ex noxali causa man- cipio dedit, ueluti quod furti eius nomine damnatus est et eum mancipio actori dedit nam hunc actor pro pecunia habet. In summa admonendi sumus .aduersus eos, quos in mancipio habemus, nihil nobis contumeliose facere licere; alioquin iniuriarum tene- bimur. ac ne diu quidem in eo iure detinentur homi- nes, sed plerumque hoc fit dicis gratia uno momento; nisi scilicet ex noxali causa mancipantur. Transeamus nunc ad aliam diuisionem. nam .ex his personis, quae neque in potestate neque in manu neque in mancipio sunt, quaedam uel in tutela sunt uel in curatione, quaedam neutro iure tenentur. uideamus igitur, quae in tutela, quae in curatione sint ita enim intellegemus ceteras personas, quae neutro iure tenentur. Ac prius dispiciamus de his, quae .in tutela sunt. Permissum est itaque parentibus liberis, quos .in potestate sua habent, testamento tutores dare mascu- lini quidem sexus inpuberibus, feminini uero inpuberi- bus puberibusque, uel cum nuptae sint. ueteres enim uoluerunt feminas, etiamsi perfectae aetatis sint, propter animi leuitatem in tutela esse. Itaque si quis .filio filiaeque testamento tutorem dederit et ambo ad pubertatem peruenerint, filius quidem desinit habere tutorem, filia uero nihilo minus in tutela permanet tantum enim ex lege Iulia et Papia Poppaea iure libe- rorum a tutela liberantur feminae. loquimur autem exceptis uirginibus Vestalibus, quas etiam ueteres in honorem sacerdotii liberas esse uoluerunt itaque etiam lege xii tabularum cautum est. Nepotibus autem .neptibusque ita demum possumus testamento tutores dare, si post mortem nostram in patris sui potestatem iure recasuri non sint. itaque si filius meus mortis meae tempore in potestate mea sit, nepotes ex eo non poterunt ex testamento meo habere tutorem, quamuis in potestate mea fuerint; scilicet quia mortuo me in patris sui potestate futuri sunt. Cum tamen in .compluribus aliis causis postumi pro iam natis habe- antur, et in hac causa placuit non minus postumis quam iam natis testamento tutores dari posse, si modo in ea causa sint, ut si uiuis nobis nascantur, in potestate nostra fiant. hos enim etiam heredes in- stituere possumus, cum extraneos postumos heredes in- stituere permissum non sit. Vxori, quae in manu .est, proinde ac filiae, item nurui, quae in filii manu est, proinde ac nepti tutor dari potest. Rectissime .autem tutor sic dari potest lucium titium liberis meis tutorem do uel uxori meae tutorem do. sed et si ita scriptum sit liberis meis uel uxori meae titius tutor esto, recte datus intellegitur. In .persona tamen uxoris, quae in manu est, recepta est etiam tutoris optio, id est ut liceat ei permittere, quem uelit ipsa, tutorem sibi optare, hoc modo titiae uxori meae tutoris optionem do. quo casu licet uxori tutorem optare uel in omnes res uel in unam forte aut duas. Ceterum aut plena optio .datur aut angusta. Plena ita dari solet, ut pro- .xime supra diximus. angusta ita dari solet titiae uxori meae tutoris optionem dumtaxat semel do, aut dumtaxat bis do. Quae optiones plurimum .inter se differunt nam quae plenam optionem habet, potest semel et bis et ter et saepius tutorem optare; quae uero angustam habet optionem, si dumtaxat semel data est optio, amplius quam semel optare non potest, si tantum bis, amplius quam bis optandi facultatem non habet. Vocantur autem hi, qui nominatim .testamento tutores dantur, datiui, qui ex optione su- muntur, optiui. Quibus testamento quidem tutor datus non .sit, iis ex lege xii tabularum agnati sunt tutores, qui uocantur legitimi. Sunt autem agnati per uirilis .sexus personas cognatione iuncti, quasi a patre cognati, ueluti frater eodem patre natus, fratris filius neposue ex eo, item patruus et patrui filius et nepos ex eo. at hi, qui per feminini sexus personas cognatione con- iunguntur, non sunt agnati, sed alias naturali iure cognati. itaque inter auunculum et sororis filium non agnatio est, sed cognatio. item amitae, materterae filius non est mihi agnatus, sed cognatus, et inuicem scilicet ego illi eodem iure coniungor, quia qui nascun- tur, patris, non matris familiam secuntur. Sed .olim quidem, quantum ad legem xii tabularum attinet, etiam feminae agnatos habebant tutores. sed postea lex Claudia lata est, quae, quod ad feminas attinet, agnatorum tutelas sustulit itaque masculus quidem inpubes fratrem puberem aut patruum habet tutorem; femina uero talem habere tutorem non potest. Sed .adgnationis quidem ius kapitis diminutione perimitur, cognationis uero ius eo modo non commutatur, quia ciuilis ratio ciuilia quidem iura corrumpere potest, naturalia uero non potest. Est autem kapitis di- .minutio prioris status permutatio eaque tribus modis accidit nam aut maxima est kapitis diminutio aut minor, quam quidam mediam uocant, aut minima. Maxima est kapitis diminutio, cum aliquis simul .et ciuitatem et libertatem amittit; quae accidit in- censis, qui ex forma censuali uenire iubentur quod ius , qui contra eam legem in urbe Roma domicilium habuerint; item feminae, quae ex senatus consulto Claudiano ancillae fiunt eorum do- minorum, quibus inuitis et denuntiantibus cum seruis eorum coierint. Minor siue media est kapitis di- .minutio, cum ciuitas amittitur, libertas retinetur; quod accidit ei, cui aqua et igni interdictum fuerit. Minima est capitis diminutio, cum et ciuitas et .libertas retinetur, sed status hominis conmutatur; quod accidit in his, qui adoptantur, item in his, quae coemptionem faciunt, et in his, qui mancipio dantur quique ex mancipatione manumittuntur; adeo quidem, ut quotiens quisque mancipetur aut manumittatur, totiens capite diminuatur. Nec solum maioribus .capitis diminutionibus ius adgnationis corrumpitur, sed etiam minima; et ideo si ex duobus liberis alterum pater emancipauerit, post obitum eius neuter alteri agnationis iure tutor esse poterit. Cum autem .ad agnatos tutela pertineat, non simul ad omnes per- tinet, sed ad eos tantum, qui proximo gradu sunt. Ex eadem lege xii tabularum libertarum et .inpuberum libertorum tutela ad patronos liberosque eorum pertinet; quae et ipsa tutela legitima uocatur, non quia nominatim ea lege de hac tutela cauetur, sed quia proinde accepta est per interpretationem, atque si uerbis legis introducta esset eo enim ipso, quod hereditates libertorum libertarumque, si intestati de- cessissent, iusserat lex ad patronos liberosue eorum pertinere, crediderunt ueteres uoluisse legem etiam tu- telas ad eos pertinere, quia et agnatos, quos ad here- ditatem uocauit, eosdem et tutores esse iusserat. De fiduciaria tutela. Exemplo patronorum re- .cepta est et alia tutela, quae et ipsa legitima uocatur. nam si quis filium nepotemue aut pronepotem inpuberes, uel filiam neptemue aut proneptem tam puberes quam inpuberes alteri ea lege mancipio dederit, ut sibi reman- ciparentur, remancipatosque manumiserit, legitimus eorum tutor erit. Sunt et aliae tutelae, quae fiduciariae a.uocantur, id est quae ideo nobis competunt, quia libe- rum caput mancipatum nobis uel a parente uel a coemptionatore manumiserimus. Sed Latinarum et .Latinorum impuberum tutela non omni modo ad manu- missores libertinorum pertinet, sed ad eos, quorum ante manumissionem ex iure Quiritium fuerunt unde si ancilla ex iure Quiritium tua sit, in bonis mea, a me quidem solo, non etiam a te manumissa Latina fieri potest, et bona eius ad me pertinent, sed eius tutela tibi competit; nam ita lege Iunia cauetur. ita- que si ab eo, cuius et in bonis et ex iure Quiritium ancilla fuerit, facta sit Latina, ad eundem et bona et tutela pertinent. Agnatis et patronis et liberorum capitum ma- .numissoribus permissum est feminarum tutelam alii in iure cedere; pupillorum autem tutelam non est per- missum cedere, quia non uidetur onerosa, cum tem- pore pubertatis finiatur. Is autem, cui ceditur .tutela, cessicius tutor uocatur. Quo mortuo aut .kapite diminuto reuertitur ad eum tutorem tutela, qui cessit; ipse quoque, qui cessit, si mortuus aut kapite diminutus sit, a cessicio tutela discedit et reuertitur ad eum, qui post eum, qui cesserat, secundum gradum in ea tutela habuerit. Sed quantum ad agnatos .pertinet, nihil hoc tempore de cessicia tutela quaeritur, cum agnatorum tutelae in feminis lege Claudia sub- latae sint. Sed fiduciarios quoque quidam puta- .uerunt cedendae tutelae ius non habere, cum ipsi se oneri subiecerint. quod etsi placeat, in parente tamen, qui filiam neptemue aut proneptem alteri ea lege man- cipio dedit, ut sibi remanciparetur, remancipatamque manumisit, idem dici non debet, cum is et legitimus tutor habeatur et non minus huic quam patronis honor praestandus sit. Praeterea senatus consulto mulieribus permis- .sum est in absentis tutoris locum alium petere, quo petito prior desinit; nec interest, quam longe absit is tutor. Sed excipitur, ne in absentis patroni .locum liceat libertae tutorem petere. Patroni .autem loco habemus etiam parentem, qui ex eo, quod ipse sibi remancipatam filiam neptemue aut proneptem manumisit, legitimam tutelam nanctus est. sed huius quidem liberi fiduciarii tutoris loco numerantur; pa- troni autem liberi eandem tutelam adipiscuntur, quam et pater eorum habuit. Sed aliquando etiam in .patroni absentis locum permittitur tutorem petere, ueluti ad hereditatem adeundam. Idem senatus .censuit et in persona pupilli patroni filii. Nam .et lege Iulia de maritandis ordinibus ei, quae in legi- tima tutela pupilli sit, permittitur dotis constituendae gratia a praetore urbano tutorem petere. Sane .patroni filius, etiamsi inpubes sit, tamen libertae effi- cietur tutor, quamquam in nulla re auctor fieri potest, cum ipsi nihil permissum sit sine tutoris auctoritate agere. Item si qua in tutela legitima furiosi aut .muti sit, permittitur ei senatus consulto dotis consti- tuendae gratia tutorem petere. Quibus casibus .saluam manere tutelam patrono patronique filio mani- festum est. Praeterea senatus censuit, ut si tutor .pupilli pupillaeue suspectus a tutela remotus sit siue ex iusta causa fuerit excusatus, in locum eius alius tutor detur, quo facto prior tutor amittit tutelam. Haec omnia similiter et Romae et in prouinciis .obseruantur, scilicet ut in prouinciis a praeside pro- uinciae tutor peti debeat. Olim cum legis actiones in usu erant, etiam .ex illa causa tutor dabatur, si inter tutorem et mu- lierem pupillumue lege agendum erat nam quia ipse tutor in re sua auctor esse non poterat, alius daba- tur, quo auctore legis actio perageretur qui diceba- tur praetorius tutor, quia a praetore urbano da- batur. sed post sublatas legis actiones quidam putant hanc speciem dandi tutoris in usu esse desisse; aliis autem placet adhuc in usu esse, si legitimo iudicio agatur. Si cui nullus omnino tutor sit, ei datur in .urbe Roma ex lege Atilia a praetore urbano et maiore parte tribunorum plebis, qui Atilianus tutor uocatur; in prouinciis uero a praesidibus prouinciarum ex lege Iulia et Titia. Et ideo si cui testamento tutor .sub condicione aut ex die certo datus sit, quamdiu condicio aut dies pendet, tutor dari potest; item si pure datus fuerit, quamdiu nemo heres existat, tamdiu ex his legibus tutor petendus est; qui desinit tutor esse, posteaquam aliquis ex testamento tutor esse coe- perit. Ab hostibus quoque tutore capto ex his .legibus tutor peti debet; qui desinit tutor esse, si is, qui captus est, in ciuitatem reuersus fuerit nam re- uersus recipit tutelam iure postliminii. Ex his apparet, quot sint species tutelarum. .si uero quaeramus, in quot genera hae species didu- cantur, longa erit disputatio nam de ea re ualde ueteres dubitauerunt. nos qui diligentius hunc tracta- tum exsecuti sumus et in edicti interpretatione et in his libris, quos ex Quinto Mucio fecimus, hoc totum omitti- mus. hoc solum tantisper sufficit admonuisse, quod quidam quinque genera esse dixerunt, ut Quintus Mu- cius, alii tria, ut Seruius Sulpicius; alii duo, ut Labeo; alii tot genera esse crediderunt, quot etiam species essent. Sed inpuberes quidem in tutela esse omnium .ciuitatium iure contingit; quia id naturali rationi con- ueniens est, ut is, qui perfectae aetatis non sit, alte- rius tutela regatur, nec fere ulla ciuitas est, in qua non licet parentibus liberis suis inpuberibus testamento tutorem dare; quamuis, ut supra diximus, soli ciues Romani uideantur tantum liberos suos in potestate habere. Feminas uero perfectae aetatis in tutela .esse fere nulla pretiosa ratio suasisse uidetur nam quae uulgo creditur, quia leuitate animi plerumque decipiuntur et aequum erat eas tutorum auctoritate regi, magis speciosa uidetur quam uera; mulieres enim, quae perfectae aetatis sunt, ipsae sibi negotia tractant, et in quibusdam causis dicis gratia tutor interponit auctoritatem suam; saepe etiam inuitus auctor fieri a praetore cogitur. Unde cum tutore nullum ex .tutela iudicium mulieri datur at ubi pupillorum pu- pillarumue negotia tutores tractant, eis post puber- tatem tutelae iudicio rationem reddunt. Sane .patronorum et parentum legitimae tutelae uim aliquam habere intelleguntur eo, quod hi neque ad testamen- tum faciendum neque ad res mancipi alienandas neque ad obligationes suscipiendas auctores fieri coguntur, praeterquam si magna causa alienandarum rerum man- cipi obligationisque suscipiendae interueniat. eaque omnia ipsorum causa constituta sunt, ut quia ad eos intestatarum mortuarum hereditates pertinent, neque per testamentum excludantur ab hereditate neque alie- natis pretiosioribus rebus susceptoque aere alieno mi- nus locuples ad eos hereditas perueniat. Apud .peregrinos non similiter, ut apud nos, in tutela sunt feminae; sed tamen plerumque quasi in tutela sunt ut ecce lex Bithynorum, si quid mulier contrahat, maritum auctorem esse iubet aut filium eius puberem. Tutela autem liberantur ingenuae quidem trium .liberorum iure, libertinae uero quattuor, si in patroni liberorumue eius legitima tutela sint; nam ceterae, quae alterius generis tutores habent, uelut Atilianos aut fiduciarios, trium liberorum iure tutela liberantur. Potest autem pluribus modis libertina tutorem .alterius generis habere, ueluti si a femina manumissa sit; tunc enim e lege Atilia petere debet tutorem, uel in prouincia e lege Iulia et Titia nam in patronae tutela esse non potest. Item si sit a masculo a.manumissa et auctore eo coemptionem fecerit, deinde remancipata et manumissa sit, patronum quidem ha- bere tutorem desinit, incipit autem habere eum tu- torem, a quo manumissa est, qui fiduciarius dicitur. Item si patronus eiusue filius in adoptionem se b.dedit, debet liberta e lege Atilia uel Iulia et Titia tu- torem petere. Similiter ex iisdem legibus petere c.debet tutorem liberta, si patronus decesserit nec ullum uirilis sexus liberorum in familia reliquerit. Masculi autem cum puberes esse coeperint, tutela .liberantur puberem autem Sabinus quidem et Cassius ceterique nostri praeceptores eum esse putant, qui habitu corporis pubertatem ostendit, id est eum, qui generare potest; sed in his, qui pubescere non possunt, quales sunt spadones, eam aetatem esse spectandam, cuius aetatis puberes fiunt; sed diuersae scholae aucto- res annis putant pubertatem aestimandam, id est eum puberem esse existimant, qui xiiii annos expleuit. aetatem peruenerit, in qua res suas tueri .possit, sicuti apud peregrinas gentes custodiri superius indicauimus. Ex iisdem causis et in prouinciis a .praesidibus earum curatores dari uolunt. Ne tamen et pupillorum et eorum, qui in cura- .tione sunt, negotia a tutoribus curatoribusque consu- mantur aut deminuantur, curat praetor, ut et tutores et curatores eo nomine satisdent. Sed hoc non .est perpetuum; nam et tutores testamento dati satis- dare non coguntur, quia fides eorum et diligentia ab ipso testatore probata est; et curatores, ad quos non e lege curatio pertinet, sed qui uel a consule uel a praetore uel a praeside prouinciae dantur, plerumque non coguntur satisdare, scilicet quia satis honesti electi sunt. FRAGMENTA AEGYPTIA Dicitur etiam kapitis deminutione solui so- ..cietatem, quia ciuili ratione kapitis deminutio morti coaequatur sed utique si adhuc consentiant in societatem, noua uidetur incipere societas. Item si cuius ex sociis bona publice aut .priuatim uenierint, soluitur societas. Sed ea quidem societas, de qua loquimur, id est quae nudo consensu contrahitur, iuris gentium est, itaque inter omnes homines naturali ratione consistit. Est autem aliud genus societatis proprium ciuium Roma- norum. Olim enim mortuo patre familias inter suos heredes quaedam erat legitima simul et naturalis so- cietas, quae appellabatur ercto non cito, id est dominio non diuiso erctum enim dominium est, unde erus dominus dicitur ciere autem diuidere est unde caedere et secare et diuidere dicimus. Alii quoque, qui uolebant eandem habere societatem, po- terant id consequi apud praetorem certa legis actione. In hac autem societate fratrum cetero- rumue qui ad exemplum fratrum suorum societa- tem coierint, illud proprium erat, unus quod uel unus ex sociis communem seruum manumittendo liberum faciebat et omnibus libertum adquirebat item unus rem communem mancipando eius faciebat, qui mancipio accipiebat . . . Communem seruum pro dominica parte .dominis adquirere certum est, excepto eo, quod uni nominatim stipulando aut mancipio accipiendo illi soli adquirit, ueluti cum ita stipuletur titio domino meo dari spondes?, aut cum ita mancipio accipiat hanc rem ex iure quiritium lucii titii domini mei esse aio, eaque ei empta esto hoc aere. Illud quaeritur, an quod nomen domini a.adiectum efficit, idem faciat unius ex dominis iussum intercedens. Nostri praeceptores proinde ei qui iusse- rit soli adquiri existimant, atque si nominatim ei stipulatus esset seruus mancipioue quid accepis- set diuersae scholae auctores proinde utrisque adquiri putant, ac si nullius iussum interuenisset. quibus modis soluuntur obligationes. ru- brica. Tollitur autem obligatio praecipue solu- .tione eius quod debeatur. Vnde quaeritur, si quis consentiente creditore aliud pro alio soluerit, utrum ipso iure liberetur, quod nostris praeceptoribus pla- cuit, an ipso iure maneat obligatus, sed aduersus petentem per exceptionem doli mali defendi debeat, quod diuersae scholae auctoribus uisum est. Item per acceptilationem tollitur obli- .gatio. Acceptilatio autem est uelut imaginaria solutio nam quod ex uerborum obligatione tibi debeam, id si uelis mihi remittere, poterit sic fieri, ut patiaris haec uerba me dicere quod tibi ego promisi, habensne acceptum? et tu respondeas habeo. Quo genere, ut diximus, tolluntur illae .obligationes, quae in uerbis . . . eu . . . , non etiam ceterae; consentaneum enim est uisum uerbis factam obligationem posse aliis uerbis dis- solui. Sed id, quod ex alia causa debeatur, po- test in stipulationem deduci et per acceptilatio- nem dissolui. Quamuis autem acceptilatio imagi- .naria solutio sit, tamen mulier sine tutore auctore acceptilationem facere non potest, cum alioquin solui ei sine tutore auctore possit. Item quod debetur pro parte recte .soluitur an autem in partem acceptilatio fieri possit, quaesitum est. Est et alia species imaginariae solu- .tionis, per aes et libram quod et ipsum ge- nus certis ex causis receptum est, ueluti si quid eo nomine debeatur, quod per aes et libram gestum sit, sive quid ex iudicati causa debeatur. Adhibentur non minus quam quinque .testes et libripens deinde is, qui liberatur, ita dicit quod ego tibi tot milibus sestertiorum iudicio condemnatus sum, eo nomine me a te solvo liberoque hoc aere aeneaque libra. hanc tibiINSTITVTIONVM EPITOME LIBER PRIMVS TITVLVS I DE STATV HOMINVM Gaii Institutionum liber primus dicit omnes homi- ..pr.nes aut liberos esse, aut seruos. Sed ex his ipsis, qui liberi sunt, alios esse ingenuos, alios libertinos. Inge- nuos, qui ingenui nati sunt libertinos, qui pro iusta seruitute manumissi liberi fiunt. Ingenuorum omnium unus status est libertorum uero ideo non unus est, quia tria sunt genera libertatum quia liberti aut ciues Romani sunt, aut Latini, aut dediticii. Tamen, qui ciues Romani sint, qui Latini, qui dediticii, breuiter explanandum est. Ciues Romani sunt, qui his tri- .bus modis, id est testamento aut in ecclesia aut ante consulem fuerint manumissi. Latini sunt, qui aut .per epistulam aut inter amicos aut conuiuii adhibitione manumittuntur. Dediticii uero sunt, qui post ad- .missa crimina suppliciis subditi et publice pro crimini- bus caesi sunt, aut in quorum facie uel corpore quae- cumque indicia aut igne aut ferro impressa sunt, et ita impressa sunt, ut deleri non possint. Hi si manu- missi fuerint, dediticii appellantur. Sed inter haec .tria genera libertatum ideo ciues Romani meliorem statum habent, quia et testamenta facere et ex testa- mento quibuscumque personis succedere possunt nam Latini et dediticii nec testamenta condere, nec sibi ex testamento aliorum aliquid dimissum possunt ullate- nus uindicare. Tamen Latini certis rebus priuilegium ciuium Romanorum libertatem consequi possunt. De- diticii uero nulla ratione possunt ad ciuium Romano- rum libertatem ordinis beneficio peruenire. Nam La- tini patronorum beneficio, id est, si iterum ab ipsis aut testamento aut in ecclesia aut ante consulem manumittantur, ciuium Romanorum priuilegium con- sequuntur. Non tamen omnes domini seruos suos .manumittere possunt. Nam si aliquis multa debita habeat, cuius substantia creditoribus teneatur obnoxia, si in fraudem creditoris sui seruos suos manumittere uoluerit, collata manumissio non ualet. Aut si liber- .tus ciuis Romanus liberos non habuerit et in fraudem patroni sui seruos suos manumittat, similiter data ma- numissio non ualebit. Praeterea minor quicumque .uiginti annorum dominus libertatem seruo dare non potest; nisi forte tantum minor manumissor, cui pater suus et mater a patrono donati sunt, eosdem manu- mittat, aut certe paedagogum aut collactaneum ma- numittat. Nam quamlibet dominus, id est quatuor- decim annos egressus, testamentum facere possit et heredem instituere et legata relinquere, libertatem ta- men seruis non potest in hac aetate conferre. Aulus Gellius, Noctes Atticae pr.pr.. NOCTES ATTICAE NOCTIVM ATTICARVM PRAEFATIO iucundiora alia reperiri queunt, ad hoc ut liberis quoque pr.pr..meis partae istiusmodi remissiones essent, quando animus eorum interstitione aliqua negotiorum data laxari indul- gerique potuisset. Vsi autem sumus ordine rerum fortuito, .quem antea in excerpendo feceramus. Nam proinde ut librum quemque in manus ceperam seu Graecum seu Lati- num uel quid memoratu dignum audieram, ita quae libitum erat, cuius generis cumque erant, indistincte atque promisce annotabam eaque mihi ad subsidium memoriae quasi quod- dam litterarum penus recondebam, ut, quando usus uenisset aut rei aut uerbi, cuius me repens forte obliuio tenuisset, et libri, ex quibus ea sumpseram, non adessent, facile inde nobis inuentu atque depromptu foret. Facta igitur est in his quoque commentariis eadem rerum .disparilitas, quae fuit in illis annotationibus pristinis, quas breuiter et indigeste et incondite ex auditionibus lec- tionibusque uariis feceramus. Sed quoniam longinquis per .hiemem noctibus in agro, sicuti dixi, terrae Atticae com- mentationes hasce ludere ac facere exorsi sumus, idcirco eas inscripsimus noctium esse Atticarum nihil imitati festiuitates inscriptionum, quas plerique alii utriusque linguae scriptores in id genus libris fecerunt. Nam quia uariam et miscellam et .quasi confusaneam doctrinam conquisiuerant, eo titulos quo- que ad eam sententiam exquisitissimos indiderunt. Namque .alii Musarum inscripserunt, alii siluarum, ille πέπλον, hic Ἀμαλθείας κέρας, alius κηρία, partim λειμῶνας, quidam lectionis suae, alius antiquarum lectionum atque alius ἀνθηρῶν et item alius εὑρημάτων. Sunt etiam, qui λύχνους inscripse- .rint, sunt item, qui στρωματεῖς, sunt adeo, qui πανδέκτας et Ἑλικῶνα et προβλήματα et ἐγχειρίδια et παραξιφίδας. Est .qui memoriales titulum fecerit, est qui πραγματικὰ et πάρεργα et διδασκαλικά, est item qui historiae naturalis, est qui παντοδαπῆς ἱστορίας, est praeterea qui pratum, est itidem qui πάγκαρπον, est qui τόπων scripserit; sunt item multi, qui .coniectanea, neque item non sunt, qui indices libris suis fecerint aut epistularum moralium aut epistolicarum quaes- tionum aut confusarum et quaedam alia inscripta nimis lepida multasque prorsum concinnitates redolentia. Nos .uero, ut captus noster est, incuriose et inmeditate ac prope etiam subrustice ex ipso loco ac tempore hibernarum uigi- liarum Atticas noctes inscripsimus tantum ceteris omnibus in ipsius quoque inscriptionis laude cedentes, quantum cessi- mus in cura et elegantia scriptionis. Sed ne consilium quidem in excerpendis notandisque re- .bus idem mihi, quod plerisque illis, fuit. Namque illi omnes et eorum maxime Graeci multa et uaria lectitantes, in quas res cumque inciderant, alba ut dicitur linea sine cura discriminis solam copiam sectati conuerrebant, quibus in legendis ante animus senio ac taedio languebit, quam unum alterumue reppererit, quod sit aut uoluptati legere aut cultui legisse aut usui meminisse. Ego uero, cum illud Ephesii .uiri summe nobilis uerbum cordi haberem, quod profecto ita est πολυμαθίη νόον οὐ διδάσκει, ipse quidem uoluendis trans- eundisque multis admodum uoluminibus per omnia semper negotiorum interualla, in quibus furari otium potui, exer- citus defessusque sum, sed modica ex his eaque sola accepi, quae aut ingenia prompta expeditaque ad honestae erudi- tionis cupidinem utiliumque artium contemplationem celeri facilique compendio ducerent aut homines aliis iam uitae negotiis occupatos a turpi certe agrestique rerum atque uerborum imperitia uindicarent. Quod erunt autem in his commentariis pauca quaedam .scrupulosa et anxia uel ex grammatica uel ex dialectica uel etiam ex geometrica, quodque erunt item paucula remotiora super augurio iure et pontificio, non oportet ea defugere quasi aut cognitu non utilia aut perceptu difficilia. Non enim fecimus altos nimis et obscuros in his rebus quaestionum sinus, sed primitias quasdam et quasi libamenta ingenuarum artium dedimus, quae uirum ciuiliter eruditum neque audisse umquam neque attigisse, si non inutile, at quidem certe indecorum est. Ab his igitur, si cui forte nonnumquam tem- .pus uoluptasque erit lucubratiunculas istas cognoscere, peti- tum impetratumque uolumus, ut in legendo, quae pridem scierint, non aspernentur quasi nota inuolgataque. Nam .ecquid tam remotum in litteris est, quin id tamen com- plusculi sciant? et satis hoc blandum est non esse haec neque in scholis decantata neque in commentariis protrita. Quae porro noua sibi ignotaque offenderint, aequum esse .puto, ut sine uano obtrectatu considerent, an minutae istae admonitiones et pauxillulae nequaquam tamen sint uel ad alendum studium uescae uel ad oblectandum fouendumque animum frigidae, sed eius seminis generisque sint, ex quo facile adolescant aut ingenia hominum uegetiora aut memoria adminiculatior aut oratio sollertior aut sermo incorruptior aut delectatio in otio atque in ludo liberalior. Quae autem .parum plana uidebuntur aut minus plena instructaque, peti- mus, inquam, ut ea non docendi magis quam admonendi gratia scripta existiment et quasi demonstratione uesti- giorum contenti persequantur ea post, si libebit, uel libris repertis uel magistris. Quae uero putauerint reprehendenda, .his, si audebunt, succenseant, unde ea nos accepimus; sed enim, quae aliter apud alium scripta legerint, ne iam statim temere obstrepant, sed et rationes rerum et auctoritates hominum pensitent, quos illi quosque nos secuti sumus. Erit autem id longe optimum, ut qui in lectitando, per- .contando, scribendo, commentando numquam uoluptates, numquam labores ceperunt, nullas hoc genus uigilias uigi- larunt neque ullis inter eiusdem Musae aemulos certationibus disceptationibusque elimati sunt, sed intemperiarum nego- tiorumque pleni sunt, abeant a noctibus his procul atque alia sibi oblectamenta quaerant. Vetus adagium est nil cum fidibus graculost, nihil cum amaracino sui. Atque etiam, quo sit quorundam male doctorum hominum .scaeuitas et inuidentia irritatior, mutuabor ex Aristophanae choro anapaesta pauca et quam ille homo festiuissimus fabulae suae spectandae legem dedit, eandem ego commen- tariis his legendis dabo, ut ea ne attingat neue adeat profes- tum et profanum uolgus a ludo musico diuersum. Versus .legis datae hi sunt εὐφημεῖν χρὴ κἀξίστασθαι τοῖς ἡμετέροισι χοροῖσιν, ὅστις ἄπειρος τοιῶνδε λόγων ἢ γνώμῃ μὴ καθαρεύει ἢ γενναίων ὄργια Μουσῶν μήτ εἶδεν μήτ ἐχόρευσεν, τούτοις αὐδῶ, καὖθις ἀπαυδῶ, καὖθις τὸ τρίτον μάλ ἀπαυδῶ ἐξίστασθαι μύσταισι χοροῖς ὑμεῖς δ ἀνεγείρετε μολπὴν καὶ παννυχίδας τὰς ἡμετέρας, αἳ τῇδε πρέπουσιν ἑορτῇ. Volumina commentariorum ad hunc diem uiginti iam .facta sunt. Quantum autem uitae mihi deinceps deum .uoluntate erit quantumque a tuenda re familiari procurando- que cultu liberorum meorum dabitur otium, ea omnia sub- siciua et subsecundaria tempora ad colligendas huiusce- modi memoriarum delectatiunculas conferam. Progredietur .ergo numerus librorum diis bene iuuantibus cum ipsius uitae, quantuli quomque fuerint, progressibus, neque longi- ora mihi dari spatia uiuendi uolo, quam dum ero ad hanc quoque facultatem scribendi commentandique idoneus. Capita rerum, quae cuique commentario insunt, exposu- .imus hic uniuersa, ut iam statim declaretur, quid quo in libro quaeri inuenirique possit. Claudius Caesar Germanicus, Aratea ARATVS Ab Ioue principium magno deduxit Aratus. carminis at nobis, genitor, tu maximus auctor, te ueneror tibi sacra fero doctique laboris primitias. probat ipse deum rectorque satorque. quantum etenim possent anni certissima signa, qua Sol ardentem Cancrum rapidissimus ambit diuersasque secat metas gelidi Capricorni quaue Aries et Libra aequant diuortia lucis, si non parta quies te praeside puppibus aequor cultorique daret terras, procul arma silerent? nunc uacat audacis ad caelum tollere uultus sideraque et mundi uarios cognoscere motus, nauita quid caueat, quid scitus uitet arator, quando ratem uentis aut credat semina terris. haec ego dum Latiis conor praedicere Musis, pax tua tuque adsis nato numenque secundes. Cetera quae toto fulgent uaga sidera mundo indefessa trahit proprio cum pondere caelum. axis at immotus semper uestigia seruat libratasque tenet terras et cardine firmo orbem agit. extremum geminus determinat axem quem Grai dixere polon pars mersa sub undas Oceani, pars celsa sub horrifero Aquilone. Axem Cretaeae dextra laeuaque tuentur siue Arctoe seu Romani cognominis Vrsae Plaustraue, quae facies stellarum proxima uerae tres temone rotisque micant, sublime quaternae. si melius dixisse feras, obuersa refulgent ora feris; caput alterius super horrida terga alterius lucet; pronas rapit orbis in ipsos declinis umeros. ueteri si gratia famae, Cresia uos tellus aluit, moderator Olympi donauit caelo. meritum custodia fecit, quod fidae comites prima incunabula magni fouistis Iouis, attonitae cum furta parentis aerea pulsantes mendaci cymbala dextra, uagitus pueri patrias ne tangeret auris, Dictaeis texere adytis famuli Corybantes. hinc Iouis altrices Helice Cynosuraque fulgent. dat Grais Helice cursus maioribus astris, Phoenicas Cynosura regit. sed candida tota et liquido splendore Helice nitet; haud prius ulla, cum Sol Oceano fulgentia condidit ora, stella micat caelo, septem quam Cresia flammis. certior est Cynosura tamen sulcantibus aequor, quippe breuis totam fido se cardine uertit Sidoniamque ratem nunquam spectata fefellit. Has inter medias abrupti fluminis instar immanis Serpens sinuosa uolumina torquet hinc atque hinc supraque illas mirabile monstrum. cauda Helicen supra tendit; redit ad Cynosuran squamigero lapsu. qua desinit ultima cauda hac caput est Helices; flexu comprenditur alto Serpentis Cynosura; ille explicat amplius orbes sublatusque retro maiorem respicit Arcton. ardent ingentes oculi, caua tempora claris ornantur flammis, mento sedet unicus ignis. tempus dexterius quae signat stella Draconis quaeque sedet mento a lucetque nouissima cauda extremumque Helices sidus micat. hac radiatur Serpentis decline caput, qua proxima signa occasus ortusque uno tanguntur ab ore. Oceani tumidis ignotae fluctibus Arctoe, semper inocciduis seruantes ignibus axem. Haud procul effigies inde est defecta labore. non ulli nomen, non cognita causa laboris dextro namque genu nixus diuersaque tendens bracchia, suppliciter passis ad numina palmis, Serpentis capiti figit uestigia laeua. Tum fessi subter costas atque ardua terga clara Ariadnaeo sacrata est igne Corona; hunc illi Bacchus thalami memor addit honorem. Terga nitent Sertis; at qua se uertice tollit succiduis genibus lapsum et miserabile sidus, hac Ophiuchus erit. longe caput ante notabis et uastos umeros, tum cetera membra sequuntur. illis languet honos; umeris manet integer ardor, luna etiam mensem cum pleno diuidit orbe. lux tenuis manibus, per quas elabitur Anguis, pressus utraque manu, medium cingens Ophiuchum. Scorpios ima pedum tangit, sed planta sinistra in tergo residet, uestigia dextera pendent. impar est manibus pondus nam dextera paruam partem Anguis retinet, per laeuam attollitur omnis quantumque ab laeua distantia Serta notantur, erigitur tantum Serpens atque ultima mento stella sub aetheria lucet crinita Corona. at qua se dorso sinuabit lubricus Anguis insigni caelum perfundent lumine Chelae. Inde Helicen sequitur senior baculoque minatur, siue ille Arctophylax seu Bacchi ob munera caesus Icarus, ereptam pensauit sidere uitam. non illi obscurum caput est, non tristia membra, sed proprio tamen una micat sub nomine flamma Arcturum dixere, sinus qua uincula nodant. Virginis inde subest facies, cui plena sinistra fulget Spica manu maturisque ardet aristis. quam te, diua, uocem? tangunt mortalia si te carmina nec surdam praebes uenerantibus aurem exosa heu mortale genus, medio mihi cursu stabunt quadrupedes et flexis laetus habenis teque tuumque canam terris uenerabile numen. Aurea pacati regeres cum saecula mundi Iustitia inuiolata malis, placidissima uirgo, siue illa Astraei genus es, quem fama parentem tradidit astrorum, seu uera intercidit aeuo ortus fama tui, mediis te laeta ferebas sublimis populis nec dedignata subire tecta hominum et puros sine crimine, diua, penatis iura dabas cultuque nouo rude uulgus in omnem formabas uitae sinceris artibus usum. nondum uesanos rabies nudauerat ensis nec consanguineis fuerat discordia nota, ignotique maris cursus, priuataque tellus grata satis, neque per dubios auidissima uentos spes procul amotas fabricata naue petebat diuitias, fructusque dabat placata colono sponte sua tellus nec parui terminus agri praestabat dominis, sine eo tutissima, rura. At postquam argenti creuit deformior aetas, rarius inuisit maculatas fraudibus urbis seraque ab excelsis descendit montibus ore uelato tristisque genas abscondita rica, nulliusque larem, nullos adit illa penatis. tantum, cum trepidum uulgus coetusque notauit, increpat o patrum suboles oblita priorum, degeneres semper semperque habitura minoris, quid me, cuius abit usus, per uota uocatis? quaerenda est sedes nobis noua; saecula uestra artibus indomitis tradam scelerique cruento. haec effata super montis abit alite cursu, attonitos linquens populos grauiora pauentis. Aerea sed postquam proles terris data, nec iam semina uirtutis uitiis demersa resistunt ferrique inuento mens est laetata metallo, polluit et taurus mensas assuetus aratro, deseruit propere terras iustissima uirgo, et caeli sortita locum, qua proximus illi tardus in occasu sequitur sua plaustra Bootes. Virginis at placidae praestanti lumine signat stella umeros. Helicen ignis non clarior ambit, quique micat cauda quique armum fulget ad ipsum quique priora tenet uestigia quique secunda, clunibus hirsutis et qui sua sidera reddit. namque alii, quibus explentur ceruixque caputque, uatibus ignoti priscis, sine honore feruntur. Qua media est Helice, subiectum respice Cancrum; at capiti suberunt Gemini. qua posterior pes, horrentisque iubas et fuluum cerne Leonem. hunc ubi contigerit Phoebi uiolentior axis, accensa in Cancro iam tum geminabitur aestas. tunc lymphae tenues, tunc est tristissima tellus, et densas laetus segetes bene condet arator. ne mihi tum remis pulset uada caerula puppis; dem potius uentis excusso uela rudente excipiamque sinu Zephyris spirantibus auras. Est etiam Aurigae facies, siue Atthide terra natus Ericthonius, qui primus sub iuga duxit quadrupedes, seu Myrtoas demersus in undas Myrtilos. hunc potius species in sidere reddit sic nulli currus, sic ruptis maestus habenis perfidia Pelopis raptam gemit Hippodamian. ipse ingens transuersus abit laeua Geminorum maiorisque Vrsae contra delabitur ora. numina praeterea secum trahit; una putatur nutrix esse Iouis si uere Iuppiter infans ubera Cretaeae mulsit fidissima Caprae, sidere quae claro gratum testatur alumnum. hanc Auriga umero totam gerit, at manus Haedos ostendit, nautis inimicum sidus, ubi illos orbis ab Oceano celsus rapit; haud semel Haedi iactatam uidere ratem nautasque pauentis sparsaque per saeuos morientum corpora fluctus. Aurigae pedibus trux adiacet ignea Taurus cornua fronte gerens et lucidus ore minaci. quamlibet ignarum caeli sua forma docebit et caput et patulas naris et cornua Tauri. fronte micant Hyades. quae cornus flamma sinistri summa tenet, subit haec eadem uestigia dextra Aurigae mediaque ligat compagine diuos. Myrtilos exoritur summo cum Piscibus ore, totus cum Tauro lucet; ruit Oceano Bos ante, super terras cum fulget Myrtilos ore. Iasides etiam caelum cum coniuge Cepheus ascendit totaque domo, quia Iuppiter auctor est generis; prodest maiestas saepe parentis. ipse breuem patulis manibus stat post Cynosuran diducto passu. quantum latus a pede dextro Cepheos extremam tangit Cynosurida caudam, tantundem ab laeuo distat; minor utraque iungit regula Cepheos uestigia. balteus ambit qua latus, ad flexum sinuosi respicis Anguis. Cassiepia uirum residet sublimis ad ipsum, clara etiam pernox caelo cum luna refulsit, sed breuis et paucis decorata in sidere flammis. qualis ferratos subicit clauicula dentes succutit et foribus praeducti uincula claustri, talis disposita est stellis. ipsa horrida uultu sic tendit palmas, ceu sit planctura relictam Andromedan, meritae non iusta piacula matris. Nec procul Andromeda, totam quam cernere nondum obscura sub nocte licet; sic emicat ore, sic magnis umeris candet nitor ac mediam ambit ignea substricta lucet qua zonula palla. sed poenae facies remanet districtaque pandit bracchia, ceu duri teneantur robore saxi. Andromedae capiti Sonipes supereminet ales. uertice et Andromedae radiat quae stella, sub ipsa aluo fulget Equi; tres armos et latera aequis distinguunt spatiis. capiti tristissima forma, et ceruix sine honore obscuro lumine sordet. spumanti mandit sed qua ferus ore lupata, et capite et longa ceruice insignior exit stella nitens, armis laterique simillima magno. nec totam ille tamen formam per singula reddit. primo praestat equum, medio rupta ordine membra destituunt uisus, rudis inde assurgit imago. Gorgonis hic proles in Pierio Helicone, uertice cum summo nondum decurreret unda, Musaeos fontis dextri pedis ictibus hausit. inde liquor genitus nomen tenet Hippocrenen fontes nomen habent; sed Pegasus aethere summo uelocis agitat pennas et sidere gaudet. Inde subest Aries, qui longe maxima currens orbe suo spatia ad finem non tardius Vrsa peruenit et quanto breuiore Lycaonis Arctos axem actu torquet, tanto pernicior ille distantis cornu properat contingere metas. clara nec est illi facies nec sidera possunt, officiat si luna, sua uirtute nitere. sed quaerendus erit zonae regione micantis Andromedae; terit hic medii diuortia mundi, ut Chelae, candens ut balteus Orionis. Est etiam propiore deum cognoscere signo, Deltoton si quis donum hoc spectabile Nili diuitibus generatum undis in sede notabit. tres illi laterum ductus, aequata duorum sunt spatia, unius breuius, sed clarior ignis. hunc Aries iuxta. medium Deltoton habebit inter Lanigeri tergum et Cepheida maestam. Hunc ultra gemini Pisces, quorum alter in Austrum tendit, Threicium Borean petit alter et audit stridentis auras, niueus quas procreat Haemus. non illis liber cursus, sed uincula cauda singula utrumque tenent uno coeuntia nodo. nodum stella premit. Piscis, qui respicit auras Threicias, astra Andromedae cernantur ad ulnam. Subter utrumque pedem deuotae uirginis ales Perseos effigies, seruatae grata puellae. moles ipsa uiri satis est testata parentem tantus ubique micat, tantum occupat ab Ioue caeli. dextera sublatae similis prope Cassiepiam sublimis fulget pedibus properare uidetur et uelle aligeris purum aethera findere plantis. Poplite sub laeuo, Tauri certissima signa, Pleiades suberunt. breuis has locus occupat omnis, nec faciles cerni, nisi quod coeuntia plura sidera communem ostendunt ex omnibus ignem. septem traduntur, numero sed carpitur una, deficiente oculo distinguere corpora parua. nomina sed cunctis seruauit fida uetustas Electra Alcyoneque Celaenoque Meropeque Asteropeque et Taygete et Maia parente caelifero genitae si uere sustinet Atlas regna Iouis superosque atque ipso pondere gaudet. lumine non multis Plias certauerit astris, praecipuo sed honore ostendit tempora bina, cum primum agricolam uernus tepor admonet agri et cum surgit hiemps portu fugienda peritis. Quin etiam Lyra Mercurio dilecta, deorum multum accepta epulis, caelo nitet ante labore deuictam effigiem atorti subiecta Draconis btempora laeua premit acui planta erectaque dextra. b Contra spectat Auem, uel Phoebi quae fuit olim Cycnus uel Ledae thalamis qui illapsus adulter furta Iouis falsa uolucer sub imagine texit. inter defectum sidus Cycnumque nitentem Mercurialis habet sedem Lyra. multa uidebis stellarum uacua in Cycno, multa ignea rursus aut medii fulgoris erunt. penna utraque laeta, dexterior iuxta regalem Cepheos ulnam, at laeua fugit instantem sibi Pegason ala. Piscibus interlucet Equi latus; ad caput eius dextra manus, latices qua fundit Aquarius, exit. quo prior Aegoceros semper properare uidetur Oceano mersus sopitas condere flammas. tum breuis occasus ortusque intercipit hora, cum Sol ambierit metas gelidi Capricorni. nam neque perficiet cursus et uota breuis lux, et cum terrores auget nox atra marinos, multum clamatos frustra speculaberis ortus. tunc rigor est; rapidus ponto tunc incubat Auster; pigra ministeria, et nautis tremor alligat artus. sed rationem anni temeraria pectora soluunt nulla dies oritur, quae iam uacua aequora cernat puppibus, et semper tumidis ratis innatat undis. in terra temptare undas iuuat; aspera sed cum assultat lateri deprensae spuma carinae, tunc alii curuos prospectant litore portus inuentasque acie terras pro munere narrant; ast alii procul a terra iactantur in alto interea exanimat pauidos instantis aquae mons. munit eos breue lignum et fata instantia pellit, nam tantum a leto, quantum rate fluctibus, absunt. Belligerum Titan etiam cum contigit Arcum ducentemque ferum sinuato spicula neruo, iam clausum ratione mare est, iam nauita portu infestam noctem fugitat longasque tenebras. signum erit exoriens nobis tum nocte suprema Scorpios ille micat supra freta caerula cauda; insequitur grauis Arcus et in lucem magis exit. tunc alte Cynosura redit, tunc totus in undas mergitur Orion, umeris et uertice Cepheus. Est etiam, incertum quo cornu missa, Sagitta quam seruat Iouis Ales. habet miracula nulla, si caelum ascendit Iouis armiger. hic tamen ardens unguibus innocuis Phrygium rapuit Ganymeden et telo appositus custos quo Iuppiter arsit in puero, luit excidio quem Troia furorem. Delphin inde breuis lucet iuxta Capricornum paucis sideribus tulit hic Atlantida nymphen in thalamos, Neptune, tuos, miseratus amantem. Sidera quae mundi pars celsior aethere uoluit quaeque uident Borean uentis assueta serenis diximus, hinc alius decliuis ducitur ordo, sentit et insanos obscuris flatibus Austros. Primus in obliquum rapitur sub pectore Tauri Orion. non ulla magis uicina notabit stella uirum, sparsae quam toto corpore flammae. tale caput magnique umeri, sic balteus ardet, sic uagina ensis, pernici sic pede lucet; talis ei custos aderit Canis ore timendo ore uomit flammam, membris contemptior ignis. Sirion hanc Grai proprio sub nomine dicunt. cum tetigit Solis radios, accenditur aestas, discernitque ortu longe sata uiuida firmat, at quibus astrictae frondes aut languida radix, exanimat. nullo gaudet maiusue minusue agricola et sidus primo speculatur ab ortu. Auritum Leporem sequitur Canis, et fugit ille sic utrumque oritur, sic occidit in freta sidus. tu paruum Leporem rimare sub Orione. At qua cauda Canis languenti desinit astro, fulgent Argoae stellis aplustria Puppis; puppe etenim trahitur, non recto libera cursu, ut cum decurrens inhibet iam nauita remos auersamque ratem uotis damnatus ab ora praeligat, optatam cupiens contingere terram. sed quia pars uiolata fuit, coeuntia saxa numine Iunonis tutus cum fugit Iason, haec micat in caelo; lateri non amplior auctus qua surgit malus; qua debet reddere proram, intercepta perit nulla sub imagine forma; puppis demisso tantum stat lucida clauo. At procul expositam sequitur Nereia Pristis Andromedan. media est Solis uia, cum tamen illa terretur monstro pelagi gaudetque sub axe diuerso posita et Boreae uicina rigenti Auster Pristin agit. duo sidera praelegit unum, namque Aries supra Pristin Piscesque feruntur. Belua sed ponti non multum praeterit Amnem, Amnem qui Phaethonta suas defleuit ad undas, postquam patris equos non aequo pondere rexit, uulnere reddentem flammas Iouis; hunc, noua silua, planxere ignotis maestae Phaethontides ulnis. Eridanus medius liquidis interiacet astris huius pars undae laeuum ferit Orionis lapsa pedem. procul amotis qui Piscibus unus uincula conectit nodus cristam super ipsam aequoreae Pristis radiat. sunt libera caelo sidera non ullam specie reddentia formam, sub Leporis latus, auersam post denique puppim, inter et Eridani flexus clauumque Carinae atque haec ipsa notes nullam praebere figuram. sunt etiam toto sparsi sine nomine mundo inter signa ignes, quibus etsi propria desit forma, per appositi noscuntur lumina signi. Est etiam a Geminis diuersus Piscibus unus, qui Borean fugitat, totus derectus in Austros, uentre sub Aegoceri, Pristin conuersus ad imam. infimus Hydrochoos sed qua uestigia figit, sunt aliae stellae; qua caudam Belua flectit quaque caput Piscis, media regione locatae nullum nomen habent nec causa est nominis ulla sic tenuis cunctis iam paene euanuit ardor. nec procul hinc dextra defundit Aquarius undas atque imitata cadunt errantis signa liquoris. e quibus una magis sub cauda flamma relucet squamigerae Pristis, pedibus subit altera signi fundentis latices. est et sine honore Corona ante Sagittiferi paulum pernicia crura. Scorpios erecta torquet qua spicula cauda, Turibulum uicinum Austris sacro igne uidebis, Arcturum contra; sed quanto tardius ille Oceanum occasu tangit, tanto magis artae Turibulo metae; uix caelum suspicit et iam praecipiti tractu uastis demittitur undis. multa dedit natura homini rata signa salutis uenturamque notis cladem depellere suasit. inter certa licet numeres sub nocte cauenda Turibulum; nam si sordebunt cetera caeli nubibus obductis, illo splendente, timeto ne pacem pelagi soluat uiolentior Auster. tum mihi substricto spissentur cornua uelo et rigidi emittant flatus per inane rudentes. quodsi deprensae turbauit lintea puppis incubuitque sinu laxo, uel mergitur undis prona ratis sorbetque inimicum Nerea prora, uel si respexit seruator Iuppiter, aegre ultima persoluunt iactati uota salutis. nec metus ante fugit quam pars effulserit orbis quae Borean caelum spectantibus indicet ortum. Sunt etiam flammis commissa immania membra Centauri, capite atque hirsuto pectore et aluo subter candentis hominem reddentia Chelas; inde per ingentis costas, per crura, per armos, nascitur intacta Sonipes sub Virgine. dextra seu praedam e siluis portat seu dona propinquae, placatura deos, cultor Iouis admouet Arae. hic erit ille pius Chiron, iustissimus omnis inter nubigenas et magni doctor Achillis. hic, umero medium scindens iter aetheris alti si tenuem traxit nubem stellasque recondit, toto clarus equo, uenientis nuntiat Euros. Nec procul hinc Hydros trahitur, cui cauda superne Centaurum mulcet; tractu subit ille Leonem, peruenit ad Cancrum capite et tria sidera tangit. huic primos tortus Crater premit, ulterioris uocali rostro Coruus forat. omnia lucent, et Coruus pennis et paruo pondere Crater et spatio triplicis formatus sideris Hydros. Sub Geminis Procyon fulgenti lumine surgit. Hic caelo ornatus trahitur noctemque diemque. sors sua cuique data est, semel assignata tuentur immoti loca nec longo mutantur in aeuo. Quinque aliae stellae diuersa lege feruntur et proprio motu mundo contraria uoluunt curricula exceduntque loco et uestigia mutant. haud equidem possis alio contingere signo quae diuis sedes. hinc atque hinc saepe uidentur occasus ortusque. neque anfractus breuis illis, annosasque uias tardus uix perficit orbis. hoc opus arcanis an credam postmodo Musis, tempus et ipse labor, patiantur fata, docebit. Signorum partes, quorum est praedicta figura, annum expleturi praecidunt quattuor orbes. interualla trium transuersus colligat unus. nec par est illis spatium duo namque feruntur inter se aequales, est quorum maxima forma; et totidem praedictis ante minores. hi semper distant, illos communia signa committunt. qua se tangunt, pars aequa rotarum diuiditur, binos ut si quis desecet arcus. dissimilis quintus liquida sub nocte uidetur sidera cum reddunt sinceros eminus ignis, lactis ei color et mediis uia lucet in umbris; lacteus hic orbis nullo minor orbe rotatur. Celsior ad Borean qui uergit circulus, altos et peragit tractus uicinis haud procul Vrsis, per Geminos currit medios, uestigia tangit Aurigae plantamque terit Perseida laeuam; transuersae Andromedae latera utraque persecat actus et totam ex umero dextram; summa ungula pulsu acris Equi ferit orbis iter. tum candidus ora Cycnus habet iuxta, cubito lucet super ipsum nixa genu facies et primis ignibus Anguis. effugit at Virgo; totus Leo, totus in ipso Cancer. ab aduersis omnem secat ille Leonem clunibus hirsutique iubam per pectoris exit. Cancro fulgentes oculi, ceu regula currat per medios, sic diuidui latera utraque tangunt. hunc octo in partis si quis diuiserit orbem, quinque super terras semper fulgere notabit, abdi tres undis breuibusque latere sub umbris. hoc Cancrum tetigit cum Titan orbe, timeto aestatem rapidam et soluentis corpora morbos. tunc habet aeterni cursus fastigia summa erectoque polo propius non applicat umquam candentis currus. aduerso nititur orbe dum tangat metas; pronus deuoluitur inde. Aegoceros metas hiemis glacialibus astris aestatisque tenet flagranti sidere Cancer hic Boreae propior, contrarius excipit Austros. hoc medium sidus findit deuexior orbis, fundentis latices genua implicat, alligat illum intorta Pristis cauda; uelocia crura contingit Leporis, Canis aluum desecat imam. desecat et sacrae speciosa aplustria Puppis Centaurique umeros et Scorpion ultima cauda spicula torquentem; magnus micat Arcus in illo. inde Austro propior Sol est Aquilone relicto et gelidas hiemes hebetato lumine portat. huius tres caelo partes assurgere cernes, quinque latent undis et longa in nocte feruntur. Hos inter medius nullo minor orbis agetur, in quo cum Phoebus radiatos extulit ignis, diuidit aequali spatio noctemque diemque. bis redit haec facies, librat quae sidera mundi, cum uer fecundum surgit, cum deficit aestas. signa Aries Taurusque aequo tanguntur ab orbe sed princeps Aries totus fulgebit in illo; Tauri armum subit et flexi duo sidera cruris. at medium Oriona secat spiramque priorem Hydri, tum Cratera leuem Coruique forantis ultima, deficiunt nigra qua sidera cauda. illic et Chelas transuerso lumine quaeres et celsi mediam partem Anguis et a a medio Ophiuchum nec procul inde Aquilam; toto capite incubat ardens Pegasus et longae spatio ceruicis inhaeret. hos orbis, quorum tractus et signa notamus, rectus per medios percurrens traicit axis. tres interuallis paribus sine fine rotantur nec mutare uias possunt nec iungere sulcos. quartus in obliquum tres unus colligat orbis, partibus extremis diuersos implicat; unum inter utrumque secat medium desectus ab illo. non si Palladia doctus formaret ab arte, distantis orbis melius religasset ab uno. sed tribus idem ortus omni nascuntur ab aeuo atque eadem occasus remanent certissima signa. Quartus ab Oceano tantum uestigia mutat, obliquo currens spatio, quantum Capricornus aestifero distat Cancro; quam latus ad auras aetherias surgit, tam sacris mergitur undis. nec tamen humanos uisus fugit ultimus orbis. haec uia Solis erit bis senis lucida signis. nobilis hic Aries aurato uellere, quondam qui tulit in Tauros Phrixum, qui prodidit Hellen, quem propter fabricata ratis, quem perfida Colchis sopito uigile incesto donauit amori. corniger hic Taurus, cuius decepta figura Europe, thalamis et uirginitate relicta, per freta sublimis tergo mendacia sensit, litore Cretaeo partus enixa marito. sunt Gemini, quos nulla dies sub Tartara misit, sed caelo, semper nautis laetissima signa, Ledaeos statuit iuuenis pater ipse deorum. te quoque, fecundam meteret cum comminus Hydram Alcides, ausum morsu contingere uelle, sidere donauit, Cancer, Saturnia Iuno, nunquam oblita sui, nunquam secura nouerca. hinc Nemeaeus erit iuxta Leo, tum pia Virgo; Scorpios hinc duplex quam cetera possidet orbe sidera, per Chelas geminato lumine fulgens, quem mihi diua canet dicto prius Orione. inde Sagittifero lentus curuabitur Arcus, qui solitus Musas uenerari supplice plausu acceptus caelo Phoebeis ardet in armis. cochlidis inuentor, cuius Titania flatu proelia commisit diuorum laetior aetas, bellantem comitata Iouem, pietatis honorem ut fuerat, geminus forma, sic sidere, cepit. hic, Auguste, tuum genitali corpore numen attonitas inter gentis patriamque pauentem in caelum tulit et maternis reddidit astris. proximus infestas, olim quas fugerat, undas Deucalion paruam defundens indicat urnam. annua concludunt Syriae duo numina Pisces tempora. tunc iterum praedictus nascitur ordo. Lanigeri et Tauri, Geminorum, postea Cancri, tunc Leo, tunc Virgo, tunc Scorpios, Arcitenensque et gelidus Capricornus et imbrifer et duo Pisces. in sex signiferum si quis diuiserit orbem aequales partes, succumbet regula binis inferior signis, spatii tantumque tenebit lunatus lateris quantum a tellure recedit. huius quantum altas demergitur orbis in undas Oceani, tantum liquidum super aera lucet. nullaque nox bis terna minus caelo trahit astra, nullaque maior erit, quam quanto tempore in auras orbis perfecti diuisus tollitur arcus. Saepe uelis quantum superet cognoscere noctis et spe uenturae solari pectora lucis. prima tibi nota Solis erit, quo sidere currat; semper enim signo Phoebus radiabit in uno. cetera tum propriis ardentia suspice flammis, quod cadat aut surgat summoue feratur in orbe, quantoue exiliant spatio, cum caerula linquunt; namque aliis pernix saltus, maiore trahuntur mole alia, Oceanum tardo linquentia passu. quodsi nube caua Solis uia forte latebit, occulet aut signum conscendens uertice caelum altus Athos uel Cyllene uel candidus Haemus Gargaron aut Ides superisue habitatus Olympus, tum dextra laeuaque simul redeuntia signis sidera si noris, nunquam te tempora noctis effugient, nunquam ueniens Tithonidos ortus. Cum primum Cancrum Tethys emittit in auras, excipit Oceanus Minoae serta Coronae, occidit et dorso Piscis, caudaque priore. mergitur in totos umeros Ophiuchus, at Anguis ultima cauda micat; tortus habet unda timendos. nec multo Arctophylax his longius hic iacet astris, lumine qui primo cum Scorpios occidit undis occulitur pedibus; durat tamen arduus ore dum rigidum Aegoceri signum freta lucida terret. siderea uix tum satiatus luce Bootes in terras abit et noctis plus parte a relinquit. at contra, nullo defectus lumine, totus Orion umeris splendebit magnaque diui uagina et claro caelatus balteus igni, cornua et Eridanus liquido feret utraque caelo. At cum prima iuba radiarit flamma Leonis, quicquid parte micat, Cancro nascente, sub undas omne abit atque feri uenientis defugit ora. tota Iouis mersa est pennis stellantibus Ales, quique genu posito defessus conditur undis crure tenus; redit in caelum uasti caput Hydri et pernix Lepus et Procyon et Sirius ipse totiusque Canis rapidi uestigia prima. Accipe quae uitent exortae Virginis ora Delphinus notis iam tum defluxerit undis et Lyra dulce sonans et flammis cincta Sagitta et niueus Cycnus properarit tangere fluctus; utraque penna uolans caudam uix lucet ad ipsam; nigrescitque Padus, terrae qui proximus amnis; tum caput abscondet Sonipes, tum tota latebit ceruix; at contra sublimior Hydra feretur Creterra tenus et surgent aplustria Puppis Argoae totusque Canis; pede cum pia Virgo nascitur, illa ratis media plus arbore lucet. Surgentes etiam Chelas sua signa notabunt exilit Oceano tum toto crine Bootes, quem claro ueniens Arcturus nuntiat ore, celsaque Puppis habet, cauda minus attamen Hydra. nixa genu species flexo redit ardua crure. partibus haud aliis noctem eluctata supremam, summa genus subuersa tenet qua se Lyra uoluit. bis solet illa una caelo se ostendere nocte, nam si Phoebeos currus, dum longa uenit nox, occasu sequitur, rursus fugit Oceanum ortu. crure simul Chelae fulgent; cum Scorpios exit tergo obstipa suo caelo profertur imago. at Philyra cum natus auitis surgit ab undis iam totis radiat membris miserabile sidus. imperfecta redit caelo tum torta Corona et Chiron pius ad caudam cognoscitur imam; Pegasus abscondit toto cum corpore pennas nec lucet cauda praemersus pectore Cycnus. abdit et Andromeda uultus et maxima Pristis occasu insequitur uementi uirginis ora crista super caelo fulget. caput abditur ipse regalis Cepheus alias intactus ab undis. Non prius exoriens quam clarus fluxerit Amnis, Scorpios Oriona fugat; pauet ille sequentem. sis uati placata, precor, Latonia Virgo; haec ego non primus, ueteres cecinere poetae, uirginis intactas quondam contingere uestes ausum hominem diuae sacrum temerasse pudorem. deuotus poenae tunc impius ille futurae nudabatque feris augustas stipite siluas pacatamque Chion dono dabat Oenopioni. haud patiens sedenim Phoebi germana repente numinis ultorem media tellure reuulsa scorpion ingenti maiorem contulit hostem. parcite, mortales, nunquam leuis ira deorum. horret uulnus adhuc et spicula tincta ueneno flebilis Orion et tamquam parte relicta poenae tela fugit; tamen altis mergitur undis, Scorpios ardenti cum pectore contigit ortus. nil super Andromedae, nil Pristis luce fruetur; in caput atque umeros rapit orbis Cassiepiam declinemque trahunt aeterni pondera mundi corruptaque cadit forma, certauerat olim qua senis aequorei natis, cum litore Canchli Doridos et Panopes spectasset stulta choreas. illa abit Oceano; totius serta Coronae in caelum redeunt, totum se liberat Hydros. cruribus expectat Chiron obscurior Arcum, corpore iam toto, iam toto uertice clarus. tum fera, quam dextra portat Centaurus, in auras exilit et claris aperitur flexibus Anguis innixusque genu laeua minus aequora linquit. At cum prima subit facies remeabilis Arcus, iam sicca Oceano Chiron pernicia crura extulit et celsis Ophiuchus fulget in astris. nil trahit obscurum Serpens et trunca recepta desinit esse manu membris deformis imago. iam Lyra cum superis et Cycni dextera penna; radit tellurem rediens tum sidere Cepheus; tum Canis abscondit totius corporis ignis et latet Orion et semper tutus in undis est Lepus Argoaeque ratis, qua flexile signum in puppim formatur, adhuc aplustria lucent. mergitur et Perseus et Caprae nobile lumen. Aurigam totum abscondit ueniens Capricornus atque omnem ornatum uenerandae numine Puppis. tum Procyon obscurus abit; redit armiger uncis unguibus, ante omnis gratus tibi, Iuppiter, Ales. omnibus et stellis Cycnus redit et leue Telum et paruus Delphinus et apta Altaria sacris; et minus exsurgit Minoa nota Corona. Hydrochoos caelum scandens simul euocat ore et ceruice tenus fidentem Pegason alis. auersum Chirona trahit nox atra sub undas, Oceanus caudam tinguit, nondum capit ora, non uastos umeros, non pectora tristia saetis. Hydram plus mediam condit, pars tertia lucet. Hanc Pisces abdunt orti totumque biformem. cum geminos Pisces Aquilonis prouocat aura, ille etiam surgit, qui tristes respicit Austros; Piscibus ille simul surgit, et liberat ortus cum pernix Aries in caelum cornua tollit. Pisces educunt Cepheida; laetior illa Nereidas pontumque fugit caeloque refertur. Ortus Lanigeri properabunt condere sacrum Turibulum; patrio fulgebit in aethere Perseus a Persea cum pennae reddunt, iam Plias ab undis effugit et dextro Tauri cognoscitur armo. fixus et in cornu trahitur sine curribus ullis Myrtilos. haud totum cernes; non integer ipse in caelum rediit; pars dextera mergitur undis; uertice lucebit, teneros manus efferet Haedos laeua, Iouis nutrix umero radiabit in ipso; proxima telluri nascetur planta sinistra cetera cum Geminis perfecto sidere surgent. Tauro Pistricis pariter cristaeque refulgent caudaque; uicinum terris iam cerne Booten. At cum se genibus demisit pars Ophiuchi, signum erit Oceano Geminos remeare relicto. totaque iam Pristis lucebunt squamea terga; Eridani et primos deprendat nauita fontes, caelum conspiciens, dum claro se mouet ortu Orion; habet ille notas quae tempora noctis significent, uentosue truces fidamue quietem. Claudius Caesar Germanicus, fragmenta Aratea . FRAGMENTA FRAGMENTVM II Vna uia est Solis, bis senis lucida signis. .hac rapitur Phoebe, per idem Cythereius ignis fertur iter, per idem cristatus uertice Mauors Mercuriusque celer, regno caelique uerendus Iuppiter et tristi Saturnus lumine tardus. omnibus his gemini motus, quorum alter ab ipsis nascitur et proprios ostendit sidere nisus tum mundum subeunt lento pede, concitus alter inuitos rapit et caeli circumrotat orbem. annua Sol medius designat tempora, Phoebe menstrua, namque anno Solem remeare uidebis, mouerit unde suos currus per signa uolantis. hoc peragit spatium breuiore citatior orbe mensem expleturis Phoebe contenta diebus. annuus est Veneri cursus neque tardior illa Mercurius, bimos Gradiuus perficit orbis. per duodena pater superum dum signa feretur, bis senos Phoebus iam tum compleuerit annos acursus inaequalis cunctis nunc igne citato festinare putes, nunc pigro sidere sumpto FRAGMENTA III et IV Grandine permixtos Aries niuibusque caducis .uicina aspergit tristis supra iuga nimbos. Taurus portat aquas et uentos excitat acres; fulmina tum crebro iaculatur Iuppiter et tunc intonat emissis uiolentior ignibus aether. at Geminis leuiter perstringunt caerula uenti, rarus et in terras caelo demittitur umor. omnia mitescunt tranquillo sidere Cancri. siccus erit Leo, praecipue cui pectora feruent. Virgo refert pluuias et permouet aera uentis. lenius est Librae signum; uix rorat in illo. Scorpios assidue caelo minitabitur ignis atque truces uentos; densa niue saepe rigebunt. rara Sagittifero descendunt flamina terris; lentior in pluuias, magis inuenit arua quieta. Aegoceros alias parcit, sed frigora durat, instabilita gelu falli uestigia passus. Qui fundit latices caelo quoque permouet imbris. omnia miscentur cum Piscibus; aspera uentis aequora turbatos uoluunt ad sidera fluctus; imbribus incumbit caelum solemque recondit; grandine pulsatur tellus, niue condita dura est. Haec ut quisque deus possedit numine signa adiungunt proprias uires. torpere uidentur omnia Saturno; raros ille exprimit ignis et siccas hiemes astrictis perficit undis. grandine durantur pluuiae, niue grando putrescit et rigor accedit uentis. lentissimus ille Iuppiter est illo laetus magis. hic ubi Solis .uitauit flammas proprio bene lucidus ore acommissas Cereri fruges spectabis in herbis pomaque purpureo primum nascentia flore; nec pecus in fetu fallet, noua turba repente mugiet e stabulis; alto balabit ouili. idem, ne tellus nimium siccata tepore destituat sata, cum tetigit fera cornua Tauri dat pluuias, sorbetque datas cum Pliada fugit atque adiit Geminos. Cancro placidissimus idem dat modicas uires, rapidos et temperat aestus. et Leo terribilis sub te, pater, ipse repellit instantis morbos et Ditis limina claudit. incipis agricolis in Virgine soluere uota. iam tum maturae segetes et spicea pendet ante larem primum perfecta messe corona. Libra tumescentis musto bene percoquit uuas. Scorpion ingrediens tua, Liber, munera condit; iamque Sagittiferum scandens sua frigora reddit nunquam laetae hiemi, modice tamen in Capricorno. Hydrochoon Piscesque agitat saeuissimus idem. si statuit currus quocumque in sidere fessos, Lanigero tonat et Poeni per terga Leonis omniaque hibernis permiscet mensibus astra. At cum Phoebeos Mauors effugerit ignes, siue Aries Geminique deum siue acre Leonis sidus et aequatae librato pondere Chelae aut arcu pollens aut imbris fusor habebit, spissatis caecus nebulis hebetabitur aer nullaque praecipites agitabunt aequora uenti. his idem lentos signis cum supprimet ignis Belliger et pigra cursus statione tenebit, tum crebro magnus tonitru pulsabitur aether, tum resoluta dabit nimbos cum grandine nubes; sed magis, hibernae steterit cum sidere partis, ecfundet totas uiolento numine uires. at modicos imbres, proni cum cornua Tauri frugiferamque Deam uel brumalem Capricornum attigerit, liquido non saeuus ab aethere fundet. inuectus Cancro, terras cum letifer ortu Sirius afflauit, nocituros temperat aestus. Scorpios at rimans qua tollit acumina caudae frigidaque extremi iam claudunt sidera Pisces, Martia non illos turbabit stella neque imbre aut ulla condet nitidos caligine soles. sed si forte diem uictus mutauerit aer et uentos ecfundet aqua, gelidissimus undae tum rigor et toto Boreas dominabitur orbe. At faciles glebas astringit frigore uerno alma Venus, pecudis claro cum uellere fulsit sub lucem exoriens, eademque, ubi tempore eodem aetherium uenit Taurum super, imbribus atris et tonitru crebraque abscondit grandine terras. temperat in Geminis annum. nec crede sereno, nubila nec diuturna puta, cum sidere Cancri fulserit ardentis nil hoc in tempore certum. flagrantis placide lucens haec temperat aestus cum posuit sedem Nemeaei finibus astri. Virgineque et Libra semper pendentia tantum nubila continua magis in statione manebunt. tum quoque nulla fides caelo, cum Scorpion acrem stat super, incerta namque omnia lege feruntur. heu quantis terras tum Iuppiter imbribus omnis obruet! aut glomerata cadet quam densa per auras immitis grando! caelum quam saepe sonabit! cum spatium attigerit tendentis spicula signi, non terris imbres, ponto non flamina deerunt. et caeli terret sonitus mortalia corda cum sedem Aegoceri Cythereius attigit ignis. umidus at gelidos portendit Aquarius imbris, hibernaeque cadunt pluuiae concretaque grando Piscibus a geminis, ubi prima recurrit in astra. Phosphoros haec tibi signa dabit cum Aurora ingrediens Venus alma polum; sed ubi Hesperos ignes prouocat aetherios et noctem inducere terris incipit, exoriens haec te Cytherea monebit. uere cauere imbres et fulgura torta memento. Phrixeae rutilo pecudis radiauerit astro, nubila erunt mixtusque fragor pluuialibus undis flaminaque assiduo terris instantia pulsu et dirae caelo deiecti grandinis ictus. uere magis nitido Tauri cum sidere fulsit aapponi Geminis eadem inconstantia perstat cum dederit soles, inducet nubila caelo; nubila cum fuerint, subitos mirabere soles et modo de uento, gelido modo protinus imbre lucet et alterna uariabit nube serena. sin leuis ingressa est spatiosi sidera Cancri, pacem mundus habet non ulli corpora soles pestiferi incendunt, non sidera densa solutos astringunt artus; alieno tempore lenis omnia pacato tum sidere temperat aer. at rapidis eadem ne solibus aestuet orbis efficiet, magni signo conspecta Leonis. Virgine erunt pluuiae plenique in nube fragores, concaua quos reddunt incluso nubila uento. detrahet autumno pluuias eademque replebit nubibus assiduis, Chelae dum frigore primo extremum autumni superent glaciante teporem. Scorpios at raris, ne quid caua terra grauetur, horrebit pluuiis. at diris omnia nimbis continuisque ruet, cum per sinuosa feretur cornua Centauri rapida distincta sagitta. Aegoceros imbres et crebro fulmine ruptis nubibus elidet sonitus tremuloque nitore flagrantis teli mortalia lumina uincet. haec eadem fundens praedicet Aquarius imbrem. extremi saeuis maria increbrescere uentis ostendent Pisces, Veneris cum stella notarit. Est quoniam certis ea iam tibi cognita signis, accipe quid moueat mundo Cyllenius ignis si modo Phoebei flammas effugerit axis, matutina ferens solitos per sidera cursus. cum pecudis uillis auratae fulserit astro uentorumque graues et dirae grandinis irae non intermisso patiendae tempore surgent. quin aliqua pluuias etiam in regione notabis adfore; non omni namque est tunc imber in aruo. ast ubi se Tauri sinuatis cornibus affert, grandine significat. Geminis tranquilla serenti et placidum nautis spondet caelumque fretumque anubilaque atque imbres, aestus ac frigora miscet. certus at ardor erit, quamuis iuuet aura Fauoni, cum uasti calida radiabit sede Leonis. templa sed Astraei simul ac possederit ignis, omnia mixta feret, pluuias tantum modo Libra. Scorpios et pluuias meditabitur; undique uenti, undique grando uenit, rumpuntur fulmina nimbis. Centauri attigerit cum iam Cyllenius Arcum, idem ubi consurget Capricorni sede biformis, aut subitos caelo deducet crebrius imbres fulminis aut iactu magnum perrumpet Olympon. nulla serenato Phryx rorans nubila caelo comparat, at gelidos flatus caelique fragores non alio melius signo praedicere possis, Piscibus haec eadem quamuis cognoscere detur. quandoquidem exoritur ignis dum Cyllenaeus quid faceret primo docui cum lumine Solis, tempus, et occasu moueat quid, discere, Phoebi uer erit hibernis totum exsecrabile nimbis et crebro tonitru; uincet florentia rura spesque nouae segetis quatientur grandinis ictu urenturque gelu, magni cum regna Tonantis ingrediens pecudis conscenderit aurea terga. hinc et Agenorei stellantia cornua Tauri quidue ferant Gemini, rabido quid sidere Cancer, si penitus quaeres, Taurum saeuire uidebis grandine nec contra ferri ratione probanda aut Cancro aut Geminis. asaeuisque caloribus ardet bhic qua ficta Leo acalidus uestigia seruat. bflatibus at gelidis miscet tranquilla serena spicifera Dea iusta manu, nec Libra tenenti dissentit diuae, sed, ut haec, uentura serena nuntiat; a uentis cessat mare, cessat et aer. Scorpios in pluuias rarus, sed nubibus atris creber agit nimbos et saeua tonitrua portat, clara Sagittiferi tetigit cum lumina signi. Aegocero semper caelo leuis excidit imber; frigidus at rabidis horrebit Aquarius Euris brumalesque dabit pluuias atque igne perenni cum sonitu quatiet nubes. si cura sagacem non frustrata animum certo me limite ducit, haec eadem tibi signa dabunt non irrita Pisces. FRAGMENTVM V Astrorumque globos et sidera maximus Atlas .protulit in populos, numeris uersutus, et omnes stellarum motus certa ratione notauit; quae Pharii Tyriique uiri commenta sequentes aequora uere nouo a uentos et flamina cuncta Aeolus in partes diuisi rettulit orbis quo premeret Boreas, Notus unde attolleret imbres quaque Eurus Zephyrusque domo procederet undis et circumpositos armaret in aequora fratres. FRAGMENTVM VI Prisc. GL .K quidni te diuite lingua, .Graecia, praecurram potiusque triangula dicam? AD HECTORIS TVMVLVM Martia progenies, Hector, tellure sub ima . fas audire tamen si mea uerba tibi, respira, quoniam uindex tibi contigit heres, qui patriae famam proferat usque tuae. Ilios en surgit rursum inclita, gens colit illam te Marte inferior, Martis amica tamen. Myrmidonas periisse omnes dic, Hector, Achilli, Thessaliam et magnis esse sub Aeneadis. DE PVERO GLACIE PEREMPTO Thrax puer adstricto glacie cum luderet Hebro, . frigore frenatas pondere rupit aquas cumque imae partes fundo raperentur ab imo, abscidit a iugulo lubrica testa caput. quod mox inuentum mater cum conderet igni, hoc peperi flammis, cetera dixit aquis. me miseram! plus amnis habet solumque reliquit, quo nati mater nosceret interitum. Grattius, Cynegetica GRATTI CYNEGETICON LIB. I. Dona cano divom, laetas venantibus artis, auspicio, Diana, tuo; prius omnis in armis spes fuit et nuda silvas virtute movebant inconsulti homines vitaque erat error in omni. post alia, propiore, via meliusque profecti te sociam, Ratio, rebus sumpsere gerendis; hinc omne auxilium vitae rectusque reluxit ordo et contiguas didicere ex artibus artis proserere, hinc demens cecidit violentia retro. sed primum auspicium deus artibus altaque circa firmamenta dedit; tum partis quisque secutus exegere suas tetigitque industria finem. tu trepidam bello vitam, Diana, ferino qua primam quaerebat opem, dignata repertis protegere auxiliis orbemque hac solvere noxa. adscivere tuo comites sub nomine divae centum omnes nemorum, umentes de fontibus omnes Naides, et Latii satyri Faunusque subibant Maenaliusque puer, domitrixque Idaea leonum mater, et inculto Silvanus termite gaudens. his ego praesidibus nostram defendere sortem contra mille feras et non sine carmine iussus carmine et arma dabo et venandi persequar artis. magnum opus et tangi, nisi cura vincitur, inpar. nonne vides veterum quos prodit fabula rerum, semideosilli aggeribus temptare superbis caeli iter et matres ausi attrectare deorum quam magna mercede meo sine munere silvas impulerint? flet adhuc et porro flebit Adonin victa Venus, ceciditque suis Ancaeus in arvis et praedexter erat, geminisque securibus ingens exige si qua meis respondet ab artibus ergo gratia quae vires fallat conlata ferinas ipse deus cultorque feri Tirynthius orbis, quem mare, quem tellus, quem praeceps ianua Ditis omnia temptantem, qua laus erat obvia, passa hinc decus et famae primum inpetravit honorem. armorum casses, plagiique exordia, restes, prima iubent tenui nascentem iungere filo limbum et quadruplicis tormento adstringere limbos illa operum patiens, illa usus linea longi tunc ipsum e medio cassem quo nascitur ore per senos circum usque sinus laqueabis, ut omni concipiat tergo, si quisquam est plurimus, hostem. at bis vicenos spatium praetendere passus rete velim plenisque decem consurgere nodis; ingrati maiora sinus impendia sument. optuma Cinyphiae, ne quid cunctere, paludes lina dabunt; bonus Aeolia de valle Sibyllae fetus et aprico Tuscorum stuppea campo messis contiguom sorbens de flumine rorem, qua cultor Latii per opaca silentia Thybris labitur inque sinus magno venit ore marinos. at contra nostris inbellia lina Faliscis Hispanique alio spectantur Saetabis usu. vix operata suo sacra ad Bubastia lino velatur sonipes aestivi turba Canopi ipse in materia damnosus candor inerti ostendit longe fraudem atque exterruit hostis. at pauper rigui custos Alabandius horti cannabinas nutrit silvas, quam commoda nostro armamenta operi. gravis est tutela, sed illis tu licet Haemonios includas retibus ursos. tantum ne subeat vitiorum pessimus umor ante cave non est umentibus usus in armis, nulla fides. ergo seu pressa flumina valle inter opus clausaeque malum fecere paludes, sive inprovisus caelo perfuderit imber, illa vel ad flatus Helices oppande serenae vel caligineo laxanda reponite fumo. idcirco et primas linorum tangere messes ante vetant quam maturis accenderit annum ignibus et claro Plias se promserit ortu. imbiberit tanto respondet longior usus. sunt quibus inmundo decerptae volture plumae instrumentum operis fuit et non parva facultas. tantum inter nivei iungantur vellera cygni, et satis armorum est. haec clara luce coruscant terribiles species, at volture dirus ab atro turbat odor silvas meliusque alterna valet res. sed quam clara tuis et pinguis pluma sub armis, tam mollis tactu et non sit creberruma nexu, ne reprensa suis properantem linea pennis inplicet atque ipso mendosa coarguat usu. hic magis in cervos valuit metus; ast ubi lentae interdum Libyco fucantur sandyce pennae linteaque expositis lucent anconibus arma, rarum si qua metus eludet belua falsos. nam fuit et laqueis aliquis curracibus usus cervino iussere magis contexere nervo; fraus teget insidias habitu mentita ferino. quid qui dentatas iligno robore clausit venator pedicas, quam dissimulantibus armis saepe habet inprudens alieni lucra laboris! o felix, tantis quem primum industria rebus prodidit auctorem! deus ille an proxuma divos mens fuit, in caecas aciem quae magna tenebras egit et ignarum perfudit lumine volgus? dic age Pierio fas est Diana, ministro. Arcadium stat fama senem, quem Maenalus auctor et Lacedaemoniae primum vidistis Amyclae per non adsuetas metantem retia valles Dercylon. haut illo quisquam se iustior egit, hau fuit in terris divom observantior alter ergo illum primis nemorum dea finxit in arvis auctoremque operi dignata inscribere magno iussit adire suas et pandere gentibus artes. ille etiam valido primus venabula dente induit et proni moderatus volneris iram omne moris excepit onus; tum stricta verutis dentibus et gemina subiere hastilia furca et quidam totis clauserunt ensibus hastas, ne cessaret iners in volnere massa ferino. blandimenta vagae fugies novitatis ibidem exiguo nimiove nocent. sed lubricus errat mos et ab expertis festinant usibus omnes. quid, Macetum inmensos libeat si dicere contos? quam longa exigui spicant hastilia dentes! aut contra ut tenero destrictas cortice virgas praegravat ingenti pernix Lucania cultro! omnia tela modi melius finxere salubres, quocirca et iaculis habilem perpendimus usum neu leve volnus eat neu sit brevis impetus illi. ipsa arcu Lyciaque suos Diana pharetra armavit comites ne tela relinquite divae magnum opus et volucres quondam fecere sagittae. disce agedum et validis dilectum hastilibus omnem. plurima Threiciis nutritur vallibus Hebri cornus et umbrosae Veneris per litora myrtus ataxique pinusque Altinatesque genestae et magis incomptos opera iuturus agrestis termes. ab Eois descendit virga Sabaeis mater odorati multum pulcherruma turis illa suos usus intractatumque decorem sic nemorum iussere deae natalibus hausit arbitriis; at enim multo sunt ficta labore cetera quae silvis errant hastilia nostris nunquam sponte sua procerus ad aethera termes exiit inque ipsa curvantur stirpe genestae. ergo age luxuriam primo fetusque nocentis detrahe frondosas gravat indulgentia silvas. post ubi proceris generosa stirpibus arbor se dederit teretisque ferent ad sidera virgae, stringe notas circum et gemmantis exige versus. his, si quis vitium nociturus sufficit, umor ulceribus fluet et venas durabit inertis. in quinos sublata pedes hastilia plena caede manu, dum pomiferis advertitur annus frondibus et tepidos autumnus continet imbres. sed cur exiguis tantos in partibus orbes lustramus? prima illa canum, non ulla per artis cura prior, sive indomitos vehementior hostis nudo marte premas seu bellum ex arte ministres. mille canum patriae ductique ab origine mores quoique sua. magna indocilis dat proelia Medus magnaque diversos extollit gloria Celtas. arma negant contra martemque odere Geloni, sed natura sagax Perses in utroque paratus. sunt qui Seras alant, genus intractabilis irae; at contra faciles magnique Lycaones armis. sed non Hyrcano satis est vehementia gentis tanta suae petiere ultro fera semina silvis; dat venus accessus et blando foedere iungit. tunc et mansuetis tuto ferus errat adulter in stabulis ultroque gravem succedere tigrin ausa canis maiore tulit de sanguine fetum. sed praeceps virtus ipsa venabitur aula ille tibi et pecudum multo cum sanguine crescet. pasce tamen quaecunque domi sibi crimina fecit, excutiet silva magnus pugnator adepta. at fugit adversos idem quos repperit hostis Vmber quanta fides, utinam, et sollertia naris, tanta foret virtus et tantum vellet in armis! quid, freta si Morinum dubio refluentia ponto veneris atque ipsos libeat penetrare Britannos? o quanta est merces et quantum inpendia supra, si non ad speciem mentiturosque decores parvis haec una est catulis iactura Britannis, at magnum cum venit opus promendaque virtus et vocat extremo praeceps discrimine mavors non tunc egregios tantum admirere Molossos, conparat his versuta suas Athamania..... Azorusque Pheraeque et clandestinus Acarnan sicut Acarnanes subierunt proelia furto, sic canis illa suos taciturna supervenit hostis. at clangore citat quos nondum conspicit apros Aetola quaecunque canis de stirpe malignum officium, sive illa metus convicia rupit seu frustra nimius properat favor. et tamen illud ne vanum totas genus aspernere per artis mirum quam celeres et quantum nare merentur, tum non est victi quoi concessere labori. idcirco variis miscebo gentibus usum quondam inconsultis mater dabit Vmbrica Gallis sensum agilem, traxere animos de patre Gelonae Hyrcano et vanae tantum Calydonia linguae exibit vitium patre emendata Molosso. scilicet ex omni florem virtute capessunt et sequitur natura favens. at te leve si qua tangit opus pavidosque iuvat conpellere dorcas aut versuta sequi leporis vestigia parvi, Petroniost haec fama cani, volucresque Sycambros et pictam macula Vertraham delige falsa ocior adfectu mentis pennaque cucurrit, sed premit inventas, non inventura latentis illa feras, quae Petroniis bene gloria constat. quod si maturo pressantes gaudia lusu dissimulare feras tacitique accedere possent, illis omne decus, quod nunc, metagontes, habetis, constaret silva sed virtus inrita damnost. at vestrum non vile genus, non patria, volgo Sparte quos et Creta suos promittit alumnos sed primum celsa lorum cervice ferentem, Glympice, te silvis egit Boeotius Hagnon, Hagnon Astylides, Hagnon, quem plurima semper gratia per nostros unum testabitur usus. hic trepidas artis et vix novitate sedentes vidit qua propior peteret via nec sibi turbam contraxit comitem nec vasa tenentia longe unus praesidium atque operi spes magna petito adsumptus metagon lustrat per nota ferarum pascua, per fontes, per quas trivere latebras. primae lucis opus tum signa vapore ferino intemerata legens si quast qua fallitur eius turba loci, maiore secat spatia extera gyro; atque hic egressu iam tum sine fraude reperto incubuit, spatiis qualis permissa Lechaeis Thessalium quadriga decus, quam gloria patrum excitat et primae spes ambitiosa coronae. sed ne qua ex nimio redeat iactura favore, lex dicta officiis neu voce lacesseret hostem neve levem praedam aut propioris pignora lucri amplexus primos nequiquam effunderet actus; iam vero inpensum melior fortuna laborem cum sequitur iuxtaque domus quaesita ferarum, et sciat occultos et signis arguat hostes aut effecta levi testatur gaudia cauda aut ipsa infodiens uncis vestigia plantis mandit humum celsisve adprensat naribus auras; et tamen, ut ne prima faventem pignora fallant, circum omnem aspretis medius qua clauditur orbis ferre pedem accessusque abitusque notare ferarum admonet et, si forte loco spes prima fefellit, rusum opus incubuit spatiis; at, prospera si res, intacto repetet prima ad vestigia gyro. ergo ubi plena suo rediit victoria fine, in partem praedae veniat comes et sua norit praemia sic operi iuvet inservisse benigne. hoc ingens meritumst, haec ultima palma tropaei, Hagnon magne, tibi divom concessa favore ergo semper eris, dum carmina dumque manebunt silvarum dotes atque arma Diania terris. hic et semiferam thoum de sanguine prolem finxit. non alio maior sub pectore virtus, sive in lora voces seu nudi ad pignera martis. thoes commissos clarissima fama leones et subiere astu et parvis domuere lacertis; nam genus exiguom et pudeat, quam informe, fateri, volpina species tamen huic exacta voluntas. at non est alius quem tanta ad munia fetus exercere velis, aut te tua culpa refellet inter opus, quom sera cadit prudentia damno. iunge pares ergo et maiorum pignore signa feturam prodantque tibi metagonta parentes, qui genuere sua pecus hoc inmane iuventa. et primum expertos animi, quae gratia primast, in venerem iungam. tum sortis cura secunda, ne renuat species aut quem detractet honorem. sint celsi voltus, sint hirtae frontibus aures, os magnum, et patulis agitatos naribus ignes spirent, adstricti succingant ilia ventres, cauda brevis longumque latus discretaque collo caesaries neu pexa nimis neu frigoris illa impatiens; validis tum surgat pectus ab armis, quod magnos capiat motus magnisque supersit. effuge qui lata pandit vestigia planta mollis in officio. siccis ego dura lacertis crura velim et solidos haec in certamina calces. sed frustra longus properat labor, abdita si non altas in latebras unique inclusa marito femina nec patres veneris sub tempore magnos illa neque emeritae servat fastigia laudis. primi complexus, dulcissuma prima voluptas hunc veneri dedit inpatiens natura furorem, si tenuit custos et mater adultera non est. da requiem gravidae solitosque remitte labores vix oneri super illa suo. tum deinde monebo, ne matrem indocilis natorum turba fatiget, percensere notis iamque inde excernere pravos. signa dabunt ipsi. teneris vix artibus haeret ille tuos olim non defecturus honores, iamque illum inpatiens aequae vehementia sortis extulit adfectat materna regna sub alvo, ubera tota tenet, a tergo liber aperto, dum tepida indulget terris clementia mundi; verum ubi Caurino perstrinxit frigore vesper, irreptat turbaque potens operitur inerti. illius et manibus vires sit cura futuras perpensare levis deducet pondere fratres nec me pignoribus, nec te mea carmina fallent. protinus et cultus alios et debita fetae blandimenta feres curaque sequere merentem illa perinde suos, ut erit, de lacte minores ad longam praestabit opem. tum denique, fetae cum desunt operi, fregitque industria matres, transeat in catulos omnis tutela relictos. lacte novam pubem facilique tuebere maza, nec luxus alios avidaeque impendia vitae noscant haec magno redit indulgentia damno. nec mirum humanos non est magis altera sensus, tollit ni ratio et vitiis adeuntibus opstat. haec illast Pharios quae fregit noxia reges, dum servata cavis potant Mareotica gemmis nardiferumque metunt Gangen vitiisque ministrant. sic et Achaemenio cecidisti, Lydia, Cyro atqui dives eras ac fluminis aurea venis. scilicet ad summam ne quid restaret habendi, tu quoque luxuriae fictas dum colligis artes et sequeris demens alienam, Graecia, culpam, o quantum et quotiens decoris frustrata paterni! at qualis nostris, quam simplex mensa Camillis! qui tibi cultus erat post tot, Serrane, triumphos! ergo illi ex habitu virtutisque indole priscae inposuere orbi Romam caput, actaque ab illis ad caelum virtus summosque tetendit honores. scilicet exiguis magna sub imagine rebus prospicies, quae sit ratio, et quo fine regendae. idcirco imperium catulis unusque magister additur ille dapes poenamque operamque moramque temperet, hunc spectet silvas domitura iuventus. nec vile arbitrium est quoicumque haec regna dicantur, ille tibi egregia iuvenis de pube legendus, utrumque et prudens et sumptis impiger armis. quod nisi et accessus et agendi tempora belli noverit et socios tutabitur hoste minores, aut cedent aut illa tamen victoria damnost. ergo in opus vigila factusque ades omnibus armis arma acuere virum; tegat imas fascia suras ....is inulina, suis et tergore fulvo i......canaque e maele galeri, ima Toletano praecingant ilia cultro terribilemque manu vibrata falarica dextra det sonitum et curvae rumpant non pervia falces. haec tua militia est. quin et Mavortia bello volnera et errantis per tot divertia morbos causasque adfectusque canum tua cura tuerist. stat Fatum supra totumque avidissimus Orcus pascitur et nigris orbem circumsonat alis. scilicet ad magnum maior ducenda laborem cura, nec expertos fallet deus huic quoque nostrae est aliud, quod praestet opus, placabile numen. nec longe auxilium, licet alti volneris orae abstiterint atroque cadant cum sanguine fibrae inde rape ex ipso qui volnus fecerit hoste virosam eluviem lacerique per ulceris ora sparge manu, venas dum sucus conprimat acer mortis enim patuere viae. tum pura monebo circum labra sequi tenuique includere filo. at si pernicies angusto pascitur ore, contra pande viam fallentisque argue causas morborum in vitio facilis medicina reperto sed tacta inpositis mulcent p......... id satis aut nigrae circum picis unguine signant; quodsi destricto levis est in volnere noxa, ipse habet auxilium validae natale salivae. illa gravis labes et curis altior illis, cum vitium causae totis egere latentes corporibus seraque aperitur noxia summa. inde emissa lues et per contagia morbi venere in volgum fusaque exercitus ingens aequali sub labe ruit, nec viribus ullis aut merito veniast aut spes exire precanti. quod sive a Stygia letum Proserpina nocte extulit et Furiis commissam ulciscitur iram, seu vitium ex alto spiratque vaporibus aether pestiferis, seu terra suos populatur honores fontem averte mali. trans altas ducere calles admoneo latumque fuga superabitis amnem. hoc primum effugium leti tunc ficta valebunt auxilia et nostra quidam redit usus ab arte. sed varii motus nec in omnibus una potestas disce vices et quae tutelast proxima tempta. pluruma per catulos rabies invictaque tardis praecipitat letale malum sit tutius ergo antire auxiliis et primas vincere causas. namque subit, nodis qua lingua tenacibus haeret, vermiculum dixere mala atque incondita pestis. ille ubi salsa siti praecepit viscera longe, aestivos vibrans accensis febribus ignes, moliturque fugas et sedem spernit amaram. scilicet hoc motu stimulisque potentibus acti in furias vertere canes. ergo insita ferro iam teneris elementa mali causasque recidunt. nec longa in facto medicinast ulcere purum sparge salem et tenui permulce volnus olivo ante relata suas quam nox bene conpleat umbras, ecce aderit factique oblitus volneris ultro blanditur mensis cereremque efflagitat ore. quid, priscas artes inventaque simplicis aevi, si referam? non illa metus solacia falsi tam longam traxere fidem. collaribus ergo sunt qui lucifugae cristas inducere maelis iussere aut sacris conserta monilia conchis et vivom lapidem et circa Melitensia nectunt curalia et magicis adiutas cantibus herbas. ac sic offectus oculique venena maligni vicit tutela pax impetrata deorum. at si deformis lacerum dulcedine corpus persequitur scabies, longi via pessima leti in primo accessu tristis medicina, sed una pernicies redimenda anima, quae prima sequaci sparsa malost, ne dira trahant contagia volgus. quodsi dat spatium clemens et promonet ortu morbus, disce vias et qua sinit artibus exi. tunc et odorato medicata bitumina vino Hipponiasque pices neclectaeque unguen amurcae miscuit et summam conplectitur ignis in unam. inde lavant aegros atque ira coercita morbi laxatusque rigor. quae te ne cura timentem differat, et pluvias et Cauri frigora vitent; duc magis, ut nudis incumbunt vallibus aestus, a vento clarique faces ad solis, ut omne exsudent vitium subeatque latentibus ultro quae facta est medicina vadis. nec non tamen illum spumosi catulos mergentem litoris aestu respicit et facilis Paean adiuvit in artes. o rerum prudens quantam experientia volgo materiem largita boni, si vincere curent desidiam et gratos agitando prendere finis! est in Trinacria specus ingens rupe cavique introsum reditus, circum atrae moenia silvae alta premunt ruptique ambustis faucibus amnes; Volcano condicta domus. quam supter eunti stagna sedent venis oleoque madentia vivo. huc defecta mala vidi pecuaria tabe saepe trahi victosque malo graviore magistros. te primum, Volcane, loci, pacemque precamur, incola sancte, tuam da fessis ultima rebus auxilia et, meriti si nulla est noxia tanti, tot miserare animas liceatque attingere fontis, sancte, tuos ter quisque vocant, ter pinguia libant tura foco, struitur ramis felicibus ara. hic dictu mirum atque alias ignobile monstrum adversis specibus ruptoque e pectore montis venit ovans Austris et multo flumine flammae emicat ipse manu ramum pallente sacerdos termiteum quatiens procul hinc extorribus ire edico praesente deo, praesentibus aris, quis scelus aut manibus sumptum aut in pectore motum est inclamat cecidere animi et trepidantia membra. o quisquis misero fas umquam in supplice fregit, quis pretio fratrum meliorisque ausus amici sollicitare caput patriosve lacessere divos, illum agat infandae comes huc audacia culpae discet commissa quantum deus ultor in ira pone sequens valeat. sed cui bona pectore mens est obsequiturque deo, deus illam molliter aram lambit et ipse, suos ubi contigit ignis honores, defugit a sacris rursumque reconditur antro huic fas auxilium et Volcania tangere dona. nec mora, si medias exedit noxia fibras, his lave praesidiis adfectaque corpora mulce regnantem excuties morbum. deus auctor, et ipsa artem aluit natura suam. quae robore pestis acrior aut leto propior via? sed tamen illi hinc venit auxilium valida vementius ira. quod primam si fallet opem dimissa facultas, at tu praecipitem qua spes est proxima labem adgredere in subito subita et medicina tumultu. stringendae nares et bina ligamina ferro armorum, geminaque cruor ducendus ab aure hinc vitium, hinc illa est avidae vehementia pesti. ilicet auxiliis fessum solabere corpus subsiduasque fraces defusaque Massica prisco sparge cado Liber tenuis e pectore curas exigit, et morbo Liber medicina furenti. quid dicam tussis, quid inertis damna veterni aut incurvatae siquast tutela podagrae? mille tenent pestes curaque potentia maior. mitte age non opibus tanta est fiducia nostris, mitte, anime ex alto ducendum numen Olympo, supplicibusque vocanda sacris tutela deorum. idcirco aeriis molimur compita lucis spicatasque faces sacrum ad nemorale Dianae sistimus et solito catuli velantur honore, ipsaque per flores medio in discrimine luci stravere arma sacris et pace vacantia festa. tum cadus et viridi fumantia liba feretro praeveniunt teneraque extrudens cornua fronte haedus et ad ramos etiamnum haerentia poma, lustralis de more sacri, quo tota iuventus lustraturque deae proque anno reddit honorem. ergo inpetrato respondet multa favore ad partis, qua poscis opem; seu vincere silvas seu tibi fatorum labes exire minasque cura prior, tua magna fides tutelaque virgo. restat equos finire notis, quos arma Dianae admittant non omne meas genus audet in artis. est vitium ex animo, sunt quos inbellia fallant corpora, praeveniens quondam est incommoda virtus. consule, Penei qualis perfunditur amne Thessalus aut patriae quem conspexere Mycenae glaucum nempe ingens, nempe ardua fundet in auras crura. quis Eleas potior lustravit harenas? ne tamen hoc attingat opus iactantior illi virtus quam silvas durumque lacessere martem. nec saevos miratur equos terrena Syene scilicet, et Parthis inter sua mollia rura mansit honor; veniat Caudini saxa Taburni Garganumve trucem aut Ligurinas desuper Alpes. ante opus excussis cadet unguibus. et tamen illi est animus fingetque meas se iussus in artes sed iuxta vitium posuit deus. at tibi contra Callaecis lustratur equis scruposa Pyrene, non tamen Hispano martem temptare ministro ausim muricibus vix ora tenacia ferro concedunt. at tota levi Nasamonia virga fingit equos ipsis Numidae solvere capistris Homerus Latinus, Ilias Latina BAEBI ITALICI ILIAS Iram pande mihi Pelidae, Diva, superbi, Tristia quae miseris iniecit funera Grais Atque animas fortes heroum tradidit Orco Latrantumque dedit rostris volucrumque trahendos Illorum exsangues inhumatis ossibus artus. Confiebat enim summi sententia regis, Protulerant ex quo discordia pectora turbas, Sceptriger Atrides et bello clarus Achilles. quis deus hos ira tristi contendere iussit? Latonae et magni proles Iovis. ille Pelasgum infestus regi pestem in praecordia misit implicuitque gravi Danaorum corpora morbo. nam quondam Chryses, sollemni tempora vitta implicitus, raptae flevit solacia natae invisosque dies invisaque tempora noctis egit et assiduis implevit questibus auras. postquam nulla dies animum maerore levabat nullaque lenibant patrios solacia fletus, castra petit Danaum genibusque affusus Atridae per superos regnique decus miserabilis orat, ut sibi causa suae reddatur nata salutis. dona simul praefert. vincuntur fletibus eius Myrmidones reddique patri Chryseida censent. sed negat Atrides Chrysenque excedere castris despecta pietate iubet; ferus ossibus imis haeret amor spernitque preces damnosa libido. contemptus repetit Phoebeia templa sacerdos squalidaque infestis maerens secat unguibus ora dilaceratque comas annosaque tempora plangit. mox ubi depositi gemitus lacrimaeque quierunt, Fatidici his sacras compellat vocibus aures quid coluisse mihi tua, Delphice, numina prodest aut castam multos vitam duxisse per annos? quidve iuvat sacros posuisse altaribus ignes, si tuus externo iam spernor ab hoste sacerdos? en, haec desertae redduntur dona senectae? si gratus tibi sum, sim te sub vindice tutus. aut si qua, ut luerem sub acerbo crimine poenas, inscius admisi, cur o tua dextera cessat? posco sacros arcus in me tua derige tela; auctor mortis erit certe deus. ecce merentem fige patrem cur nata luit peccata parentis atque hostis duri patitur miseranda cubile? dixerat. ille sui motus prece vatis acerbis luctibus infestat Danaos pestemque per omnes immittit populos vulgus ruit undique Graium vixque rogis superest tellus, vix ignibus aer; deerat ager tumulis. iam noctis sidera nonae transierant decimusque dies patefecerat orbem, cum Danaum proceres in coetum clarus Achilles convocat et causas hortatur pestis iniquae edere Thestoriden. tunc Calchas numina divum consulit et causam pariter finemque malorum invenit effarique verens ope tutus Achillis haec ait infesti placemus numina Phoebi reddamusque pio castam Chryseida patri, si volumus, Danai, portus intrare salutis. dixerat; exarsit subito violentia regis Thestoriden dictis primum compellat amaris mendacemque vocat; tum magnum incusat Achillem inque vicem ducis invicti convicia suffert. confremuere omnes tandem clamore represso cogitur invitos aeger dimittere amores intactamque pio reddit Chryseida patri multaque dona super; quam cunctis notus Vlixes impositam puppi patrias devexit ad arces atque iterum ad Danaum classes sua vela retorsit. protinus infesti placantur numina Phoebi et prope consumptae vires redduntur Achivis. non tamen Atridae Chryseidos excidit ardor maeret et amissos deceptus luget amores. mox rapta magnum Briseide privat Achillem solaturque suos alienis ignibus ignes. at ferus Aeacides nudato protinus ense tendit in Atriden et, ni sibi reddat honestae munera militiae, letum crudele minatur nec minus ille parat contra defendere se ense. quod nisi casta manu Pallas tenuisset Achillem, turpem caecus amor famam liquisset in aevum gentibus Argolicis. contenta voce minisque invocat aequoreae Pelides numina matris, ne se Plistheniden contra patiatur inultum. at Thetis audita nati prece deserit undas castraque Myrmidonum iuxta petit et monet, armis abstineat dextram ac congressibus inde per auras emicat aethereas et in aurea sidera fertur. tunc genibus regis sparsis affusa capillis pro nato veni genetrix en ad tua supplex numina, summe parens ulciscere meque meumque pignus ab Atrida. quodsi permittitur illi, ut flammas inpune mei violarit Achillis, turpiter occiderit superata libidine virtus. Iuppiter haec contra tristes depone querelas, magni diva maris, mecum labor iste manebit. tu solare tui maerentia pectora nati. dixit, at illa leves caeli delapsa per auras litus adit patrium gratasque sororibus undas. offensa est Iuno tantum que ait, optime coniunx, Doride nata valet, tantum debetur Achilli, ut mihi, quae coniunx dicor tua quaeque sororis dulce fero nomen, dilectos fundere Achivos et Troum renovare velis in proelia vires? haec ita dona refers nobis? sic diligor a te? talibus incusat dictis irata Tonantem inque vicem summi patitur convicia regis. tandem interposito lis Ignipotente resedit conciliumque simul genitor dimittit Olympi et dapibus divi curant sua corpora largis. interea sol emenso decedit Olympo inde petunt thalamos iucundaque dona quietis. nox erat et toto fulgebant sidera mundo humanumque genus requies divumque tenebat, cum pater omnipotens Somnum vocat atque ita fatur vade age per tenues auras, lenissime divum, Argolicique ducis celeri pete castra volatu dumque tuo premitur sopitus pondere dulci, haec illi mandata refer cum crastina primum extulerit Titana dies noctemque fugarit, cogat in arma viros incautumque occupet hostem. nec mora, Somnus abit levibusque per aera pennis devolat in thalamos Agamemnonis ille sopore corpus inundatum leni prostratus habebat. ad quem sic loquitur curarum operumque levator rex Danaum Atrida, vigila et mandata Tonantis, quae tibi iussa simul delatus ab aethere porto, accipe cum primum Titan se emerserit undis, fortibus arma iube socios aptare lacertis et petere Iliacos instructo milite campos. dixit et has repetit per quas modo venerat auras. interea lucem terris dedit ignea lampas. convocat attonitus iussis Pelopeius heros in coetum proceres remque omnibus ordine pandit. cuncti promittunt socias in proelia vires hortanturque ducem; quorum rex fortia dictis pectora collaudat grates agit omnibus aequas. hic tunc Thersites, quo non deformior alter venerat ad Troiam nec lingua protervior ulli, bella gerenda negat patrias hortatus ad oras vertere iter; quem consiliis inlustris Vlixes correptum dictis sceptro percussit eburno. tum vero ardescit conceptis litibus ira vix telis caruere manus, ad sidera clamor tollitur et cunctos pugnandi corripit ardor. tandem sollertis prudentia Nestoris aevo compressam miti sedavit pectore turbam admonuitque duces dictis, responsa recordans temporis illius, quo visus in Aulide serpens consumpsit volucrum bis quattuor arbore fetus atque ipsam invalido pugnantem corpore contra addidit extremo natorum funere matrem. tunc sic deinde senex moneo remoneboque, Achivi in decimo labor est, Calchas quem dixerat, anno, quo caderet Danaum victricibus Ilion armis aassensere omnes, laudatur Nestoris aetas conciliumque simul dimittitur; arma parari dux iubet atque animos aptare et corpora pugnae. postera lux tacitas ut primum depulit umbras et nitidum Titan radiis caput extulit undis, protinus armari socios iubet acer Atrides et petere Iliacos instructo milite campos. vos mihi nunc, Musae quid enim non ordine nostis?, nomina clara ducum clarosque referte parentes et dulces patrias nam sunt haec munera vestra. dicamus, quot quisque rates ad Pergama duxit, et coeptum peragamus opus, sitque auctor Apollo aspiretque libens operi per singula nostro. Peneleus princeps et bello Leïtus acer Arcesilaus atrox Prothoënorque Cloniusque Boeoti decies quinas egere carinas et tumidos valido pulsarunt remige fluctus. inde Mycenaeis Agamemnon moenibus ortus, quem sibi bellatrix delegit Graecia regem, centum egit plenas armato milite puppes. et bis tricenis Menelai navibus ardor insequitur totidemque ferox Agapenoris ira. quos iuxta fidus sollerti pectore Nestor consilioque potens gemina cum prole suorum it ter tricenis munitus in arma carinis. at Schedius virtute potens et Epistrophus ingens, gloria Myrmidonum, saevi duo robora belli, longa quaterdenis pulsarunt aequora proris. et bis vicenas Polypoetes atque Leonteus instruxere rates oneratas milite forti. Euryalus Sthenelique decus et fortis in armis Tydides valido pulsarunt remige pontum bis quadragenas onerarunt milite puppes. Ascalaphusque potens et Ialmenus, acer uterque, ter denas valido complerunt remige naves. et bis vicenas Locrum fortissimus Aiax instruxit puppes totidemque Euhaemone natus. quos iuxta Graium durus comitator Achilles cum quinquaginta materna per aequora vectus aThessalici iuvenes Phidippus et Antiphus ibant altaque ter denis pulsarunt aequora proris. et tribus assumptis ratibus secat aequora Nireus, Tlepolomusque novem Rhodius, quos viribus acer Eumelus sequitur, minus una nave profectus quam duxit Telamone satus Salaminius Aiax. ast Prothous Magnes Tenthredone natus et una Euboeae a magnis Elephenor finibus ortus Dulichiusque Meges, animisque insignis et armis, Aetola de gente Thoas Andraemone natus, hi quadragenas omnes duxere carinas. et bis sex Ithaci naves sollertia duxit; quem sequitur totidem ratibus Telamonius Aiax, egregia virtute potens; simul horrida Guneus ire bis undenis temptabat in arma carinis. Idomeneus et Meriones, Cretaeus uterque, bis quadragenis muniti navibus ibant. et totidem puppes clara de gente Menestheus duxit Athenaeus, quot viribus ambit Achilles. Amphimachusque ferox et Thalpius, Elide nati, et clara virtute Polyxenus atque Diores, hi bis vicenas onerarunt milite puppes. Protesilaus agit totidem fortisque Podarces instructas puppes, quot duxit Oileos Aiax. et septem Poeante satus tulit arma carinis. quem sequitur iuxta Podalirius atque Machaon, altaque ter denis sulcarunt aequora proris. his ducibus Graiae Troiana ad litora puppes bis septem venere minus quam mille ducentae. iamque citae appulerant classes camposque tenebant, cum pater ad Priamum mittit Saturnius Irin, quae doceat fortes venisse ad bella Pelasgos. nec mora, continuo iussu capit arma parentis Priamides Hector totamque in proelia pubem festinare iubet portisque agit agmen apertis. cui fulgens auro cassis iuvenile tegebat omni parte caput, munibat pectora thorax et clipeus laevam, dextram decoraverat hasta ornabatque latus mucro; simul alta nitentes crura tegunt ocreae, quales decet Hectoris esse. hunc sequitur forma melior, tunc fortis in armis, belli causa Paris, patriae funesta ruina, Deiphobusque Helenusque simul fortisque Polites, et sacer Aeneas, Veneris certissima proles, Archelochusque Acamasque ferox Antenore creti. nec non et proles generosa Lycaonis ibat Pandarus et magnae Glaucus virtutis in armis; Amphiusque et Adrastus et Asius atque Pylaeus. ibat et Amphimachus Nastesque, insignis uterque, magnanimique duces Odiusque et Epistrophus ingens Euphemusque ferox clarusque aetate Pyraechmes; cum quibus et Mesthles atque Antiphus et bonus armis Hippothous atque Acamas venere Pirous una, Arsinooque sati Chromiusque atque Ennomus, ambo florentes aetate viri, quos Phorcus et ingens Ascanius sequitur, simul et Iovis inclita proles Sarpedon claraque satus tellure Coroebus. his se defendit ducibus Neptunia Troia, vicissetque dolos Danaum, ni fata fuissent. iamque duae stabant acies fulgentibus armis, cum Paris, exitium Troiae funestaque flamma, armatum adverso Menelaum ex agmine cernit seque velut viso perterritus angue recepit ad socios amens; quem postquam turpiter Hector confusum terrore videt, o dedecus inquit aeternum patriae generisque infamia nostri, terga refers? at non dubitabas hospitis olim expugnare toros, cuius nunc defugis arma vimque times. ubi sunt vires, ubi cognita nobis ludorum quondam vario in certamine virtus? hic animos ostende tuos nihil adiuvat armis nobilitas formae duro Mars milite gaudet. dum iaceas in amore tuo, nos bella geremus scilicet et nostrum fundemus in hoste cruorem. aequius adversis tecum concurrat in armis impiger Atrides spectet Danaumque Phrygumque depositis populus telis, vos foedere iuncto adversas conferte manus, decernite ferro. dixit. quem contra paucis Priameius heros quid nimis indignis inquit me vocibus urges, o patriae, germane, decus? nam nec mihi coniunx pravaque luxuria est potior virtutis honore nec vires temptare viri dextramque recuso, dummodo victorem coniunx cum pace sequatur. dicta refert Hector; placuit sententia Grais. protinus accitur Priamus sacrisque peractis foedera iunguntur; post haec discedit uterque depositis populus telis campusque patescit. interea toto procedit ab agmine Troum pulcher Alexander, clipeoque insignis et hasta. quem contra paribus fulgens Menelaus in armis constitit et tecum mihi sint certamina dixit nec longum nostra laetabere coniuge, quae te mox raptum regemet, tantummodo Iuppiter adsit. dixit et adversum se concitat acer in hostem. ille virum forti venientem reppulit ictu seque gradu celeri recipit longeque frementem hastam deinde iacit; quam devitavit Atrides inque vicem misso fixisset corpora telo praedonis Phrygii, ni vastum ferrea pectus texisset lorica viri, septemplice tergo ainsequitur iuxta clamor; tum adversus uterque constitit et galeam galea terit et pede plantam coniungit, stridetque mucro mucrone corusco, corpus collectum tegitur fulgentibus armis. non aliter fortes nitida de coniuge tauri bella gerunt vastisque replent mugitibus auras. atque diu rigido rimabant corpora ferro, cum memor Atrides raptae sibi coniugis instat Dardaniumque premit iuvenem. mox ense rigente cedentem retro dum desuper appetit hostem, splendidus extremas galeae percussus ad oras dissiluit mucro; gemuerunt agmina Graium. tum vero ardescit, quamvis manus ense carebat, et iuvenem arrepta prosternit casside victor ad socios traheretque nisi caligine caeca texisset Cytherea virum subiectaque mento fortia rupisset laxatis vincula nodis, ultimus ille dies Paridi foret. abstrahit auro fulgentem galeam secum Menelaus et ardens in medios mittit proceres rursumque recurrit et magnam validis contorsit viribus hastam in cladem Phrygii, sua quem Venus eripit hosti et secum in thalamos defert testudine cultos. ipsa dehinc Helenam muris accersit ab altis Dardanioque suos Paridi deducit amores. quem tali postquam conspexit voce locuta est venisti, mea flamma, Paris, superatus ab armis coniugis antiqui? vidi puduitque videre, arreptum cum te traheret violentus Atrides Iliacoque tuos foedaret pulvere crines. nostraque me miseram timui ne Doricus ensis oscula discuteret; totus mihi mente relicta fugerat ore color sanguisque reliquerat artus. quis te cum saevo contendere suasit Atrida? an nondum vaga fama tuas pervenit ad aures de virtute viri? moneo, ne rursus inique illius tua fata velis committere dextrae. dixit, tum largis perfudit fletibus ora. tristis Alexander non me superavit Atrides, o meus ardor ait, sed castae Pallados ira. mox illum nostris succumbere turpiter armis aspicies aderitque meo Cytherea labori. post haec amplexus per mutua corpora iunctis incubuit membris Cygneidos; illa soluto accepit flammas gremio Troiaeque suasque. interea toto Menelaus in agmine Troum quaerit Alexandrum victorque huc fertur et illuc. quem frater socias acuens in bella catervas adiuvat et forti pulsos Phrygas increpat ore servarique iubet leges Helenamque reposcit. dumque inter sese proceres certamen haberent, concilium omnipotens habuit regnator Olympi foederaque intento turbavit Pandarus arcu, te, Menelae, petens; laterique volatile telum incidit et tunicam ferro squamisque rigentem dissecat excedit pugna gemebundus Atrides castraque tuta petit; quem doctus ab arte paterna Paeoniis curat iuvenis Podalirius herbis itque iterum in caedes horrendaque proelia victor. armavit fortes Agamemnonis ira Pelasgos et dolor in pugnam cunctos communis agebat. bellum ingens oritur multumque utrimque cruoris funditur et totis sternuntur corpora campis; inque vicem Troumque cadunt Danaumque catervae. nec requies datur ulla viris; sonat undique Mavors telorumque volant cunctis e partibus imbres. occidit Antilochi rigido demersus in umbras ense Thalysiades optataque lumina linquit. inde manu forti Graiorum terga prementem occupat Anthemione satum Telamonius Aiax et praedurato transfixit pectora telo purpureo vomit ille animam cum sanguine mixtam, ora rigat moriens. tum magnis Antiphus hastam viribus adversum conatus corpore toto torquet in Aeaciden telumque erravit ab hoste inque hostem cecidit, transfixit et inguine Leucon concidit infelix prostratus vulnere forti et carpit virides moribundus dentibus herbas. impiger Atrides casu concussus amici Democoonta petit teloque adversa trabali tempora transadigit vaginaque horridus ensem eripit; ille suis moriens resupinus in armis concidit et terram moribundo vertice pulsat. iamque Amarynciden saxi deiecerat ictu impiger Imbrasides dederatque silentibus umbris; dumque avidus praedae iuvenem spoliare parabat, desuper hasta venit dextra librata Thoantis perque viri scapulas animosaque pectora transit. in vultus ruit ille suos calidumque cruorem ore vomit stratusque super sua palpitat arma. sanguine Dardanii manabant undique campi, manabant amnes passim; pugnatur ubique ainmixtis ardens amborum exercitus armis et modo Troianis, modo virtus crescit Achivis laetaque per varios petitur victoria casus. hic postquam Danaum longe cedentia vidit agmina Tydides tumidumque increscere Martem, in medias acies, qua plurimus imminet hostis, inruit et versas prosternit caede phalangas huc illuc ensemque ferox hastamque coruscat. bellica Pallas adest flagrantiaque ignibus arma adiuvat atque animos iuveni viresque ministrat. illeboum veluti viso grege saeva leaena, quam stimulat ieiuna fames, ruit agmina contra et prostrata necat vesano corpora dente sic ruit in medios hostes Calydonius heros, virginis armigerae monitis et numine tutus. conversi dant terga Phryges; fugientibus ille instat et exstructos morientum calcat acervos. dumque ferit sternitque viros, videt ecce Daretis adverso stantes furibundus in agmine natos, Phegeaque Idaeumque simul; quem cuspide Phegeus occupat ante gravi, sed vulnera depulit umbo vitatumque solo ferrum stetit haud mora, totis ingentem torquet Tydides viribus hastam transadigitque viri pectus; pars cuspidis ante eminet et prodit scapulis pars altera fossis. hunc ubi fundentem calidum de pectore flumen versantemque oculos animamque per ora vomentem conspexit frater, stricto celer advolat ense germanique cupit fatorum existere vindex. sed neque vim saevi nec fortia sustinet arma Tydidae contraque tamen defendere temptat. ut volucris, discerpta sui cum corpora nati accipitrem laniare videt nec tendere contra, auxilium neque ferre suo valet anxia nato quodque potest, levibus plaudit sua pectora pennis sic hostem Idaeus germani caede superbum spectat atrox miseroque nequit succurrere fratri et, nisi cessisset, dextra cecidisset eadem. nec minus in Teucros armis furit alter Atrides insequiturque acies et ferro funera miscet. obvius huic fatis occurrit ductus iniquis infelix Odius, quem vastae cuspidis ictu sternit et ingenti scapulas transverberat hasta. hinc petit Idomeneus adversa parte ruentem Maeoniden Phaestum; cuius post funera laetus et Strophio genitum Stygias demittit ad umbras. Meriones Phereclum librata percutit hasta, Pedaeumque Meges; tum vastis horridus armis Eurypylus gladio venientem Hypsenora fundit et pariter vita iuvenem spoliavit et armis. parte alia volitat sinuoso Pandarus arcu Tydidenque oculis inmensa per agmina quaerit. quem postquam Troum sternentem corpora vidit, horrida contento derexit spicula cornu et summas umeri destringit acumine partes. tum vero ardescit iuvenis Calydonius ira in mediasque acies animosi more leonis fertur et Astynoum magnumque Hyperona fundit comminus hunc gladio, iaculo ferit eminus illum. inde premit Polyïdon Abantaque cuspide forti et notum bello Xanthum vastumque Thoonem. post hos infestos Chromiumque et Echemmona telo proturbat celeri pariterque ad Tartara mittit. tu quoque Tydidae prostratus, Pandare, dextra occidis, infelix, accepto vulnere tristi, dextera qua naris fronti coniungitur imae; dissipat et cerebrum galeae cum parte revulsum ossaque confossa spargit Tydeius ensis. iamque manum Aeneas simul et Calydonius heros contulerant iactis inter se comminus hastis undique rimabant inimico corpora ferro et modo cedebant retro, modo deinde coibant. postquam utrique diu steterant nec vulnera magnus qua daret infesto Tydides ense videbat, saxum ingens, medio quod forte iacebat in agro, bis seni quod vix iuvenes tellure moverent, sustulit et magno conamine misit in hostem. ille ruit prostratus humi cum fortibus armis; quem Venus aethereas genetrix delapsa per auras accipit et nigra corpus caligine condit. non tulit Oenides animis nebulasque per ipsas fertur et in Venerem flagrantibus irruit armis et neque quem demens ferro petat inspicit..... caelestemque manum mortali vulnerat hasta. icta petit caelum terris Cytherea relictis atque ibi sidereae queritur sua vulnera matri. Dardanium Aenean servat Troianus Apollo accenditque animos iterumque ad bella reducit. undique consurgunt acies et pulvere caelum conditur horrendisque sonat clamoribus aether. hic alius rapido deiectus in aequora curru proteritur pedibusque simul calcatur equorum atque alius volucri traiectus tempora telo cornipedis tergo pronus ruit; illius ense deiectum longe caput a cervice cucurrit; hic iacet exanimis fuso super arma cerebro sanguine manat humus, campi sudore madescunt. emicat interea Veneris pulcherrima proles densaque Graiorum premit agmina nudaque late terga metit gladio funestaque proelia miscet. nec cessat spes una Phrygum fortissimus Hector sternere caede viros atque agmina vertere Graium. ut lupus in campis pecudes cum vidit apertis non actor gregis ipse, comes non horrida terret turba canum, fremit esuriens et neglegit omnes in mediosque greges avidus ruit haut secus Hector invadit Danaos et territat ense cruento. deficiunt Graiorum acies, Phryges acrius instant attolluntque animos geminat victoria vires. ut vidit socios infesto cedere marte rex Danaum, sublimis equo volat agmina circum hortaturque duces animosque in proelia firmat. mox ipse in medios audax se proripit hostes oppositasque acies stricto diverberat ense. ut Libycus cum forte leo procul agmina vidit laeta boum passim virides errare per herbas, attollit cervice iubas sitiensque cruoris in mediam erecto contendit pectore turbam sic ferus Atrides adversos fertur in hostes infestaque Phrygum proturbat cuspide turmas. virtus clara ducis vires accendit Achivum et spes exacuit languentia militis arma funduntur Teucri, Danai laetantur ovantes. tandem hic Aenean immisso tendere curru conspicit Atrides stricto concurrere ferro comparat et iaculum, quantas furor ipse movebat, viribus intorquet, quod detulit error ab illo pectus in aurigae stomachoque infigitur alto ille ruens ictu media inter lora rotasque voluitur et vitam calido cum sanguine fundit. ingemit Aeneas curruque animosus ab alto desilit et valido Crethonaque comminus ictu Orsilochumque ferit, quorum post funera victor aPaphlagonum ductor Menelai concidit armis, Antilochique Mydon; post hos Iovis inclita proles Sarpedon bellum funestaque proelia miscet. quem contra infelix non aequis dimicat armis Tlepolomus magno satus Hercule, sed neque vires hunc servare patris nec tot potuere labores, quin caderet tenuemque daret de corpore vitam. saucius egreditur medio certamine belli Sarpedon, fraudisque subit commentor Vlixes et septem iuvenum pulcherrima corpora fundit. hinc pugnat patriae columen Mavortius Hector, illinc Tydides sternuntur utrimque virorum corpora per campos et sanguine prata rigantur; pugnat bellipotens casta cum Pallade Mavors ingentemque movet clipeum; quem sancta virago egit et extrema percussum cuspide caedit attonitumque simul caelum petere ipsa coegit; hic ille aethereo queritur sua vulnera regi saucius et magni genitoris iurgia suffert. interea magnis Acamantem viribus Aiax interimit, vastumque capit Menelaus Adrastum et rapit ad classes manibus post terga revinctis, ut vivo ducat laetos ex hoste triumphos. incumbunt Danai, cedit Troiana iuventus tergaque nuda tegit; sensit Mavortius Hector pro Danais pugnare deos validasque suorum virginis armigerae subduci numine vires, continuoque petit muros Hecabenque vocari imperat et divae placari numina suadet. protinus armatas innuptae Pallados arces Iliades subeunt festis altaria sertis exornant caeduntque sacras ex more bidentes. dumque preces Hecabe supplex ad templa Minervae pro caris genetrix natis et coniuge fundit, interea Glaucus stricto decernere ferro cum Diomede parat nomenque genusque roganti qui sit et unde ferat, magnis cum viribus hastam mittere temptabat; temptanti Aetolius heros quo ruis? exclamat quae te, scelerate, furentem mens agit inparibus mecum concurrere telis? hospitis arma vides, Veneris qui vulnere dextram perculit et summo pupugit certamine Martem. pone truces animos infestaque tela coerce. post haec inter se posito certamine pugnae commutant clipeos inimicaque proelia linquunt. colloquium petit interea fidissima coniunx Hectoris Andromache parvumque a pectore natum Astyanacta tenet; cuius dum maximus heros oscula parva petit, subito perterritus infans convertit timidos materna ad pectora vultus terribilemque fugit galeam cristamque comantem. utque caput iuvenis posito detexerat aere, protinus infantem geminis amplectitur ulnis attollensque manus precor, o pater optime dixit, ut meus hic, pro quo tua numina, natus, adoro, virtutes patrias primis imitetur ab annis. haec ait et portis acies petit acer apertis; una deinde Paris. postquam in certamina ventum est, protinus in medium procedit maximus Hector Graiorumque duces invictis provocat armis. nec mora continuo fraudis commentor Vlixes et ferus Idomeneus et iunctus gente paterna Meriones Graiumque simul dux acer Atrides Aiacesque duo et claris speciosus in armis Eurypylus magnoque Thoas Andraemone natus quique manum Veneris violavit vulnere tristi procedunt; aberat nam Troum terror Achilles et cithara dulci divum lenibat amores. ergo ubi deiectis auratam regis Atridae sortibus in galeam magnus processerat Aiax, principio iactis committunt proelia telis mox rigidos stringunt enses et fortibus armis decernunt partesque oculis rimantur apertas et modo terga petunt, duros modo fortibus ictus depellunt clipeis; ingens ad sidera clamor tollitur et vastis impletur vocibus aer. non sic saetigeri exacuunt fervoribus iras pectoribusque petunt vastis, modo dentibus uncis fortia terga premunt spumantque per ora vicissim fumiferae nubes concretaque fulgura et ignes iactantur magnoque implentur murmure silvae tales Priamides ardorque Aiacis in armis alterni librant gladios et vulnera miscent. tandem animis teloque furens Telamonius Aiax insignem bello petit Hectora, quaque patebat nuda viri cervix, fulgentem derigit ensem ille ictum celeri praevidit callidus astu tergaque summisit ferrumque umbone repellit. sed levis extremas clipei perlabitur oras ensis et exiguo cervicem vulnere libat. acrius impugnans rursus consurgit in hostem Priamides nec iam ferro Telamone creatum, sed magno saxi iactu petit; at ferus Aiax ingentem clipeo septemplice reppulit ictum et iuvenem saxo percussum sternit eodem. quem levat exceptum Grais inimicus Apollo integratque animum; iam rursus ad arma coibant. stringebant iterum gladios, cum fessus in undas coeperat igniferos Titan immergere currus noxque subire polum iuxta mittuntur, utrosque qui dirimant a caede viros; nec segnius illi deponunt animos. tum bello maximus Hector quae te terra virum, qui te genuere parentes? viribus es proles generosa atque inclita dixit. at contra se ferre parat Telamonius Aiax Hesiona de matre vides Telamone creatum, nobilis est domus et fama generosa propago. Hector, ut Hesionae nomen casusque recordans, absistamus ait, sanguis communis utrique est et prior Aeaciden aurato munerat ense inque vicem, quo se bellator cinxerat Aiax, accipit insignem vario caelamine balteum. post haec extemplo Troum Danaumque catervae discedunt caelumque tegit nox atra tenebris. implentur dapibus largis Bacchique liquore atque avidi placido tradunt sua corpora somno. postera cum primum stellas Aurora fugarat, in coetum venere Phryges; tunc maximus Hector cum sociis memorans hesternae funera caedis suadet ut invictis Helene reddatur Achivis praedaque quae duros Menelai mulceat ignes idque placet cunctis. tum saevo missus Atridae pertulit Idaeus Troum mandata; neque ille aut animum praedae aut dictis accommodat aures, ultro etiam castris Idaeum excedere iussit. paruit is monitis iterumque ad castra reversus Troiae contemptum duro se reddit ab hoste. interea Danai confusi caede suorum ingentes struxere pyras collectaque passim fortia tradiderunt sociorum corpora flammis; tum renovant vires et vallum robore cingunt. ut nitidum Titan radiis patefecerat orbem, convocat in coetum superos Iovis et monet, armis ne contra sua dicta velint contendere divi. ipse per aethereas caeli delabitur auras umbrosisque simul consedit montibus Idae inde acies videt Iliacas dextraque potenti sustinet auratas aequato pondere lances fataque dura Phrygum casusque expendit Achivum et Graium clades gravibus praeponderat armis. interea Danaos ingenti concitus ira Priamides agit et totis gravis imminet armis, unum quippe decus Phrygiae; turbantur Achivi Doricaque ingenti complentur castra tumultu. hortatur socios murisque inclusus Atrides languentes animos iuvenum in certamina firmat. princeps Tydides ardentibus emicat armis per mediosque hostes immani turbine fertur. hic illi occurrit fatis Agelaus iniquis, telum immane manu quatiens, quem maximus heros occupat et duro medium transverberat ense. hinc Phrygas Aiacis vastis protectus in armis Teucer agit spargitque leves in terga sagittas. Gorgythiona ferum letali vulnere fundit, mox alias acies petit aurigamque superbi Hectoris obtruncat. quem saxo Troius heros occupat excussoque incautum proterit arcu ast illum fidi rapiunt de caede sodales prostratumque levant. ruit undique turbidus Hector adversasque acies infesta cuspide terret. se rursus Danai turbati caede suorum convertunt, iterumque leves in castra catervae confugiunt portasque obiecto robore firmant. at Phryges obsidunt inclusos aggere Graios excubituque premunt muros flammisque coronant. cetera per campos sternunt sua corpora pubes indulgentque mero curasque animosque resolvunt. attoniti Danaum proceres discrimine tanto nec dapibus relevant animos nec corpora curant, sed miseri sua fata gemunt. mox hoste repulso legatos mittunt dextramque hortantur Achillis, ut ferat auxilium miseris. Thetideius heros nec Danaum capit aure preces nec munera regis ulla referre cupit; non illum redditus ignis aut intacta suo Briseis corpore movit irrita legati referunt responsa Pelasgis et dapibus curant animos lenique sopore. alterius tenebrae tarde labentibus astris arestabatque super tacitae pars tertia noctis, cum Danaum iussu castris Aetolius heros egreditur sociumque sibi delegit Vlixem, qui secum tacitae sublustri noctis in umbra scrutetur studio, quae sit fiducia Troum quidve agitent quantasve parent in proelia vires. dumque iter horrendum loca pernoctata paventes carpebant, venit ecce Dolon, quem Troia pubes miserat, ut Danaum sollerti pectore vires perspiceret sensusque ducum plebisque referret. quem procul ut vidit socius Diomedis Vlixes, abdiderant occultantes sua corpora furtim post densos frutices, dum spe percussus inani Tros Eumediades cursu praecederet illos, ne facile oppressus gressum in sua castra referret. post ubi transierat fidens animoque manuque, prosiluere viri iuvenemque evadere cursu conantem capiunt ferroque manuque minantur. ille timore pavens vitam concedite dixit, hoc unum satis est; quod si perstatis in ira, quanta ex morte mea capietis praemia laudis? at si cur veniam tacitis exquiritis umbris maxima Troia mihi currum promisit Achillis, si vestras cepisset opes. haec dona secutus in dubios casus, coram quod cernitis ipsi, infelix cecidi. nunc vos per numina divum, per mare, per Ditis fluctus obtestor opaci, ne rapere hanc animam crudeli caede velitis. haec pro concessa referetis dona salute consilium Priami regis remque ordine gentis expediam Phrygiae. postquam quid Troia pararet cognovere viri, fauces mucrone recluso detrudunt iuvenis post haec tentoria Rhesi intrant atque ipsum somno vinoque sepultum obtruncant spoliantque virum fusosque per herbam exanimant socios; tum tristi caede peracta praeda umeros onerant, multo et candore nitentes Thraecis equos rapiunt, quos nec praecederet Eurus nec posset volucri cursu superare sagitta. inde iterum Argolicas primae sub tempore lucis ad classes redeunt; quos Nestoris accipit aetas ac recipit portis. postquam sua castra tenebant, facta duci referunt laudat Pelopeius heros, fessaque iucundae tradunt sua membra quieti. lux exorta viros in pristina bella remisit, instaurantque animos recreato milite pugnae Dardanidum Danaumque duces volat undique nubes telorum et ferro ferrum sonat, undique mixtis inter se strident mucronibus instat utrimque densa acies mixtusque fluit cum sanguine sudor. tandem ferventi Danaum rex concitus ira Antiphon ingenti prostratum vulnere fudit Pisandrumque simul fratremque ad bella ruentem Hippolochum; post hos gladio petit Iphidamanta. hic frater dextram iaculo ferit; ille dolore acrior accepto fugientem Antenore natum persequitur traxitque ferox cum vulnere poenas. Hector tum pugnae subit acri concitus ira Priamides et percussos agit undique Graios; nec Paris hostiles cessat prosternere turmas Eurypylique femur contento vulnerat arcu. incumbunt Troes, fugiunt in castra Pelasgi viribus exhaustis et vastis undique firmant obicibus muros; tum saxo Martius Hector perfringit portas ferrataque robora laxat. inrumpunt aditus Phryges atque in limine primo restantes sternunt Graios valloque catervas deturbant, alii scalas in moenia poscunt et iaciunt ignes auget victoria vires. de muris pugnant Danai puppesque per altas saxa volant, subeunt acta testudine Troes ascenduntque aditus et postes viribus intrant. turbati fugiunt omnes in castra Pelasgi et scandunt puppes; instat Troiana iuventus telaque crebra iacit resonat clamoribus aether. Neptunus vires Danais animumque ministrat pugna ingens oritur, furit istinc hostis et illinc. Idomenei dextra cadit Asius; Hector atrocem Amphimachum obtruncat nec non occumbit in armis Anchisae gener Alcathous, quem fuderat ense magnanimus ductor Rhytieus; tum fervidus hasta Deiphobus ferit Ascalaphum mergitque sub umbras. Hector ubique ferox violento pectore saevit, quem saxo ingenti percussum maximus Aiax depulit et toto prostratum corpore fudit. concurrit Troiana manus iuvenemque vomentem sanguineos fluctus Xanthi lavere fluentis. inde iterum ad pugnam redeunt, fit maxima caedes amborum et manat tellus infecta cruore. Polydamas valido Prothoënora percutit ictu, Archelochumque Antenoriden Telamonius Aiax, Boeotumque Acamas Promachum, quem sternitatrocis Penelei dextra; inde cadit Priameia pubes pulsa metu vallumque et muros aggere saeptos transiliunt, alii fossas volvuntur in ipsas. advolat interea Danaum metus impiger Hector acrius insurgunt Troes ad Achaica bella, confugiunt iterum ad classes Agamemnonis alae atque inde adversis propellunt viribus hostem. fit pugna ante rates; saevit Mavortius Hector et poscit flammas totamque incendere classem apparat; huic validis obsistit viribus Aiax, stans prima in puppi, clipeoque incendia saeva sustinet et solus defendit mille carinas. hinc iaciunt Danai robustae cuspidis hastas, illinc ardentes taedas Phryges undique iactant per vastos sudor pugnantum defluit artus. non valet ulterius cladem spectare suorum Patroclus subitoque armis munitus Achillis provolat et falsa conterret imagine Troas. qui modo turbabant Danaos animoque fremebant, nunc trepidi fugiunt fugientibus imminet ille perturbatque ferox acies vastumque per agmen sternit et ingenti Sarpedona vulnere fundit et nunc hos cursu nunc illos praeterit ardens proeliaque horrendi sub imagine versat Achillis. quem postquam socias miscentem caede catervas turbantemque acies respexit fervidus Hector, tollit atrox animos vastisque inmanis in armis occurrit contra magnoque hunc increpat ore huc age nunc converte gradum, fortissime Achilles iam nosces, ultrix quid Troica dextera possit et quantum bello valeat fortissimus Hector. nam licet ipse suis Mavors te protegat armis, invito tamen haec perimet te dextera Marte. ille silet spernitque minas animosaque dicta, ut quem mentitur verus credatur Achilles. tunc prior intorquet collectis viribus hastam Dardanides, quam prolapsam celeri excipit ictu Patroclus redditque vices et mutua dona aquod clipeo excussum viridi tellure resedit. tunc rigidos stringunt enses et comminus armis inter se miscent, donec Troianus Apollo mentitos vultus simulati pandit Achillis denudatque virum; quem bello maximus Hector pugnantem falsis postquam deprendit in armis, irruit et iuvenem nudato pectore ferro traicit et victor Vulcania detrahit arma. vindicat extincti corpus Telamonius Aiax oppositoque tegit clipeo. Priameia pubes laetitia exultat, Danai sua funera maerent. interea iuvenis tristi cum pube suorum Nestorides in castra ferunt miserabile corpus. tunc ut Pelidis aures diverberat horror; palluit infelix iuvenis, calor ossa reliquit, membra simul lacrimans materno nectit amictu, deflens Aeacides tristi de caede sodalis unguibus ora secat comptosque in pulvere crines deformat scindit firmas de pectore vestes et super extincti prostratus membra sodalis crudeles fundit questus atque oscula figit. mox ubi depositi gemitus lacrimaeque quierunt, non impune mei laetabere caede sodalis, Hector ait, magnoque meo, violente, dolori persolves poenas atque istis, victor, in armis, in quibus exultas, fuso moriere cruore. post haec accensus furiis decurrit ad aequor fortiaque arma Thetin supplex rogat illa relictis fluctibus auxilium Vulcani protinus orat. excitat Aetnaeos calidis fornacibus ignes Mulciber et validis fulvum domat ictibus aurum. mox effecta refert divinis artibus arma, evolat et Thetis quae postquam magnus Achilles ainduit, in clipeum vultus convertit atroces. illic Ignipotens mundi caelaverat arcem sideraque et liquidis redimitas undique nymphas fecerat et mire liquidas Nereidos arces aOceanum terris et cinctum Nerea circum annorumque vices dimensaque tempora noctis, quattuor et mundi partes, quantum Arctos ab Austro et quantum occasus roseo distaret ab ortu, Lucifer unde suis, unde Hesperus unus uterque exoreretur equis, et quantus in orbe mearet aLuna cava et nitida lustraret lampade caelum; addideratque fretis sua numina Nerea magnum Oceanumque senem nec eundem Protea semper, Tritonasque feros et amantem Dorida fluctus; fecerat et liquidas mira Nereidas arte. terra gerit silvas horrendaque monstra ferarum fluminaque et montes cumque altis oppida muris, in quibus exercent leges annosaque iura certantes populi; sedet illic aequus utrisque iudex et litem discernit fronte severa. parte alia castae resonant Paeana puellae dantque choros molles et tympana dextera pulsat; ille lyrae graciles extenso pollice chordas percurrit septemque modos modulatur avenis carmina componunt mundi resonantia motum. rura colunt alii, sulcant gravia arva iuvenci maturasque metit robustus messor aristas et gaudet pressis immundus vinitor uvis; tondent prata greges, pendent in rupe capellae. haec inter mediis stabat Mars aureus armis, quem diva poesis reliquae circaque sedebant anguineis maestae Clotho Lachesisque capillis. talibus ornatus donis Thetideius heros in medias acies immani turbine fertur, cui vires praebet casta cum Pallade Iuno dantque animos iuveni vidit Cythereius heros occurritque viro, sed non cum viribus aequis Aeacidae nec corpus erat, tamen ira coegit conferre invictis iuvenem cum viribus arma. quem nisi servasset magnarum rector aquarum, ut profugus Latiis Troiam repararet in arvis Augustumque genus claris submitteret astris, non clarae gentis nobis mansisset origo. inde agit Aeacides infesta cuspide Teucros ingentemque modum prosternit caede virorum, sanguinis Hectorei sitiens; at Dardana pubes confugit ad Xanthi rapidos perterrita fluctus auxiliumque petit divini fluminis; ille instat et in mediis bellatur gurgitis undis. ira dabat vires; stringuntur sanguine ripae sparsaque per totos volvuntur corpora fluctus. at Venus et Phrygiae gentis tutator Apollo cogunt in Danaos Xanthi consurgere fluctus, ut fera terribili miscentem proelia dextra obruat Aeaciden qui protinus undique totis expatiatur aquis et vasto gurgite praeceps volvitur atque virum torrentibus inpedit undis praetardatque gradus; ille omni corpore saevas contra pugnat aquas adversaque flumina rumpit et modo disiectos umeris modo pectore vasto propellit fluctus. quem longe provida Iuno asseruit, rapidae quia cederet, ignibus, undae, sanctaque pugnarunt inter se numina divum. rursus agit Phrygias ingenti caede catervas horridus Aeacides bellique ardore resumpto funereas acies horrendaque proelia miscet, non illum vis ulla movet, non saeva fatigant pectora bellando; vires successus adauget. percussi dubitant trepida formidine Troes atque intra muros exhausta paene salute confugiunt portasque obiecto robore firmant. unus tota salus in quo Troiana manebat Hector adest, quem non durae timor undique mortis, non patriae tenuere preces, quin obvius iret et contra magnum contendere vellet Achillem. quem procul ut vidit tectum caelestibus armis, ante oculos subito visa est Tritonia Pallas pertimuit clausisque fugit sua moenia circum infelix portis; sequitur Nereius heros. in somnis veluti, cum pectora terruit ira, hic cursu super insequitur, fugere ille videtur, festinantque ambo, gressum labor ipse moratur aalternis poterant insistere coepta periclis, nec requies aderat timor undique concitat iras. spectant de muris miseri sua fata parentes pallentemque vident supremo tempore natum quem iam summa dies suprema luce premebat. huic subito ante oculos similis Tritonia fratri occurrens iuvenem simulato decipit ore, nam cum Deiphobi tutum se credidit armis, transtulit ad Danaos iterum sua numina Pallas. concurrunt iactis inter se comminus hastis invicti iuvenes hic vastis intonat armis, ille hostem validum nequiquam umbone repellit alternisque ferox mutat congressibus ictus. sudor agit rivos, ensem terit horridus ensis, collatusque haeret pede pes et dextera dextrae. hastam iam manibus saevus librabat Achilles inque virum magnis emissam viribus egit; quam praeterlapsam vitavit callidus Hector. exclamant Danai. contra Priameius heros vibratum iaculum Vulcania torquet in arma. nec successus adest, nam duro inflectitur auro dissiluitque mucro gemuerunt agmina Troum. concurrunt iterum collatis fortiter armis inque vicem duros evitant comminus enses. nec sufferre valet ultra iam sorte suprema instantem Aeaciden defectis viribus Hector; dumque retro cedit fraternaque rebus in artis respicit auxilia et nullam videt esse salutem, sensit adesse dolos quid agat? quae numina supplex invocet? et toto languescunt corpore vires auxiliumque negant; retinet vix dextera ferrum, nox oculos inimica tegit nec subvenit ullum defesso auxilium; pugnat moriturus et alto corde premit gemitus. instat Nereius heros turbatumque premit procul undique, tunc iacit hastam et medias rigida transfixit cuspide fauces. exultant Danai, Troes sua vulnera deflent. tunc sic amissis infelix viribus Hector en concede meos miseris genitoribus artus, quos pater infelix multo mercabitur auro dona feres victor. Priami nunc filius orat te primum, dux ille ducum, quem Graecia solum pertimuit si, nec precibus nec munere victus, nec lacrimis miseri nec clara gente moveris, afflicti miserere patris moveat tua Peleus pectora pro Priamo, pro nostro pignore Pyrrhus. talia Priamides; quem contra durus Achilles quid mea supplicibus temptas inflectere dictis pectora, quem possem direptum more ferarum, si sineret natura, meis absumere malis? te vero tristesque ferae cunctaeque volucres diripient, avidique canes tua viscera pascent. haec ex te capient Patrocli gaudia manes, si capiunt umbrae. dum talia magnus Achilles ore truci iactat, vitam miserabilis Hector reddidit. hunc animi nondum satiatus Achilles deligat ad currum pedibusque exsanguia membra ter circum muros victor trahit altius ipsos fert domini successus equos. tum maximus heros detulit ad Danaos foedatum pulvere corpus. laetantur Danai, plangunt sua funera Troes et pariter captos deflent cum funere muros. interea victor defleti corpus amici funerat Aeacides pompasque ad funera ducit. ter circa tumulum miseros rapit Hectoris artus et vapido cineri ludorum indicit honores. Tydides tyrsin cursu pedibusque ferocem aMerionem superat; luctando vincitur Aiax, cuius decepit vires Laertius astus; caestibus adversos cunctos superavit Epeos et disco forti Polypoetes depulit omnes Merionesque arcu; tandem certamine misso in sua castra redit turbis comitatus Achilles. flent miseri amissum Phryges Hectora, totaque maesto Troia sonat planctu; fundit miseranda querellas infelix Hecabe saevisque arat unguibus ora Andromacheque suas scindit de pectore vestes, heu tanto spoliata viro. ruit omnis in uno Hectore causa Phrygum, ruit hoc defensa senectus afflicti miseranda patris. quem nec sua coniunx turbaque natorum nec magni gloria regni oblitum tenuit uitae, quin iret inermis et solum invicti castris se redderet hostis. mirantur Danaum proceres, miratur et ipse Aeacides animum miseri senis; ille trementes affusus genibus tendens ad sidera palmas haec ait o Graiae gentis fortissime Achilles, o regnis inimice meis, te Dardana solum victa tremit pubes, te sensit nostra senectus crudelem nimium nunc sis mitissimus, oro, et patris afflicti genibus miserere precantis donaque quae porto miseri pro corpore nati accipias; si nec precibus nec flecteris auro, in senis extremis tua dextera saeviat annis saltem saeva pater comitabor funera nati. nec vitam mihi nec magnos concedere honores ased funus crudele meum miserere parentis et pater esse meo mitis de corpore disce. Hectoris interitu vicisti Dardana regna, vicisti Priamum sortis reminiscere victor humanae variosque ducum tu respice casus. his tandem precibus grandaevum motus Achilles allevat a terra corpusque exsangue parenti reddidit Hectoreum. post haec sua dona reportat in patriam Priamus tristesque ex more suorum apparat exequias supremaque funera ducit. tum pyra construitur, qua bis sex corpora Graium quadrupedesque adduntur equi currusque tubaeque cumque cavis galeis clipeique Argivaque tela. haec super ingenti gemitu componitur Hector stant circum Iliades matres manibusque decoros abrumpunt crines laniataque pectora plangunt illo namque rogo natorum funera cernunt. tollitur et iuvenum magno cum murmure clamor flebilis ardebat flamma namque Ilion illa. inter quos gemitus laniato pectore coniunx provolat Andromache mediosque inmittere in ignes se cupit Astyanacta tenens, quam iussa suorum turba rapit; contra tamen omnibus usque resistit, donec conlapsae ceciderunt robora flammae inque leves abiit tantus dux ille favillas. Sed iam siste gradum finemque inpone labori, Calliope, vatisque tui moderare carinam, Remis quem cernis stringentem litora paucis. Iamque tenet portum metamque potentis Homeri Pieridum comitata cohors, summitte rudentes Sanctaque virgineos lauro redimita capillos Ipsa tuas depone lyras. ades, inclita Pallas, Tuque fave cursu vatis iam, Phoebe, peracto. Quintus Horatius Flaccus, Carmina .. CARMINVM LIBER PRIMVS I Maecenas atavis edite regibus, ..o et praesidium et dulce decus meum sunt quos curriculo pulverem Olympicum collegisse iuvat metaque fervidis evitata rotis palmaque nobilis terrarum dominos evehit ad deos; hunc, si mobilium turba Quiritium certat tergeminis tollere honoribus; illum, si proprio condidit horreo quidquid de Libycis verritur areis. gaudentem patrios findere sarculo agros Attalicis condicionibus numquam demoveas, ut trabe Cypria Myrtoum pavidus nauta secet mare; luctantem Icariis fluctibus Africum mercator metuens otium et oppidi laudat rura sui mox reficit rates quassas indocilis pauperiem pati. est qui nec veteris pocula Massici nec partem solido demere de die spernit, nunc viridi membra sub arbuto stratus, nunc ad aquae lene caput sacrae; multos castra iuvant et lituo tubae permixtus sonitus bellaque matribus detestata; manet sub Iove frigido venator tenerae coniugis inmemor, seu visa est catulis cerva fidelibus, seu rupit teretes Marsus aper plagas. me doctarum hederae praemia frontium dis miscent superis, me gelidum nemus Nympharumque leves cum Satyris chori secernunt populo, si neque tibias Euterpe cohibet nec Polyhymnia Lesboum refugit tendere barbiton. quodsi me lyricis vatibus inseres, sublimi feriam sidera vertice. CARMEN SAECVLARE Phoebe silvarumque potens Diana, lucidum caeli decus, o colendi semper et culti, date quae precamur tempore sacro, quo Sibyllini monuere versus virgines lectas puerosque castos dis, quibus septem placuere colles, dicere carmen. alme Sol, curru nitido diem qui promis et celas aliusque et idem nasceris, possis nihil urbe Roma visere maius. Rite maturos aperire partus lenis, Ilithyia, tuere matres, sive tu Lucina probas vocari seu Genitalis diva, producas subolem patrumque prosperes decreta super iugandis feminis prolisque novae feraci lege marita, certus undenos deciens per annos orbis ut cantus referatque ludos ter die claro totiensque grata nocte frequentis. Vosque, veraces cecinisse Parcae, quod semel dictum est stabilisque rerum terminus servet, bona iam peractis iungite fata. fertilis frugum pecorisque Tellus spicea donet Cererem corona; nutriant fetus et aquae salubres et Iovis aurae. condito mitis placidusque telo supplices audi pueros, Apollo; siderum regina bicornis, audi, Luna, puellas. Roma si vestrum est opus Iliaeque litus Etruscum tenuere turmae, iussa pars mutare lares et urbem sospite cursu, cui per ardentem sine fraude Troiam castus Aeneas patriae superstes liberum munivit iter, daturus plura relictis di, probos mores docili iuventae, di, senectuti placidae quietem, Romulae genti date remque prolemque et decus omne. Quaeque vos bobus veneratur albis clarus Anchisae Venerisque sanguis, impetret, bellante prior, iacentem lenis in hostem. iam mari terraque manus potentis Medus Albanasque timet securis, iam Scythae responsa petunt, superbi nuper et Indi. iam Fides et Pax et Honos Pudorque priscus et neglecta redire Virtus audet adparetque beata pleno Copia cornu. Augur et fulgente decorus arcu Phoebus acceptusque novem Camenis, qui salutari levat arte fessos corporis artus, si Palatinas videt aequos aras, remque Romanam Latiumque felix alterum in lustrum meliusque semper prorogat aevum, quaeque Aventinum tenet Algidumque, quindecim Diana preces virorum curat et votis puerorum amicas adplicat auris. Haec Iovem sentire deosque cunctos spem bonam certamque domum reporto, doctus et Phoebi chorus et Dianae dicere laudes. EPODON LIBER I Ibis Liburnis inter alta navium, . amice, propugnacula, paratus omne Caesaris periculum subire, Maecenas, tuo quid nos, quibus te vita si superstite, iucunda, si contra, gravis? utrumne iussi persequemur otium non dulce, ni tecum simul, an hunc laborem, mente laturi decet qua ferre non mollis viros? feremus et te vel per Alpium iuga inhospitalem et Caucasum vel occidentis usque ad ultimum sinum forti sequemur pectore. roges, tuum labore quid iuvem meo inbellis ac firmus parum? comes minore sum futurus in metu, qui maior absentis habet, ut adsidens inplumibus pullis avis serpentium adlapsus timet, magis relictis, non, ut adsit, auxili latura plus praesentibus. libenter hoc et omne militabitur bellum, in tuae spem gratiae, non ut iuvencis inligata pluribus aratra nitantur meis pecusve Calabris ante sidus fervidum Lucana mutet pascuis neque ut superni villa candens Tusculi Circaea tangat moenia. satis superque me benignitas tua ditavit, haud paravero quod aut avarus ut Chremes terra premam, discinctus aut perdam nepos. PHI Latin TextsSERMONVM LIBER PRIOR I Qui fit, Maecenas, ut nemo, quam sibi sortem ..seu ratio dederit seu fors obiecerit, illa contentus vivat, laudet diversa sequentis? o fortunati mercatores gravis annis miles ait, multo iam fractus membra labore; contra mercator navim iactantibus Austris militia est potior. quid enim? concurritur horae momento cita mors venit aut victoria laeta. agricolam laudat iuris legumque peritus, sub galli cantum consultor ubi ostia pulsat; ille, datis vadibus qui rure extractus in urbem est, solos felicis viventis clamat in urbe. cetera de genere hocadeo sunt multaloquacem delassare valent Fabium. ne te morer, audi, quo rem deducam. si quis deus en ego dicat iam faciam quod voltis eris tu, qui modo miles, mercator; tu, consultus modo, rusticus hinc vos, vos hinc mutatis discedite partibus. eia, quid statis? nolint. atqui licet esse beatis. quid causae est, merito quin illis Iuppiter ambas iratus buccas inflet neque se fore posthac tam facilem dicat, votis ut praebeat aurem? praeterea, ne sic ut qui iocularia ridens percurramquamquam ridentem dicere verum quid vetat? ut pueris olim dant crustula blandi doctores, elementa velint ut discere prima sed tamen amoto quaeramus seria ludo ille gravem duro terram qui vertit aratro, perfidus hic caupo, miles nautaeque, per omne audaces mare qui currunt, hac mente laborem sese ferre, senes ut in otia tuta recedant, aiunt, cum sibi sint congesta cibaria sicut parvolanam exemplo estmagni formica laboris ore trahit quodcumque potest atque addit acervo quem struit, haud ignara ac non incauta futuri. quae, simul inversum contristat Aquarius annum, non usquam prorepit et illis utitur ante quaesitis sapiens, cum te neque fervidus aestus demoveat lucro neque hiems, ignis mare ferrum, nil obstet tibi, dum ne sit te ditior alter. quid iuvat inmensum te argenti pondus et auri furtim defossa timidum deponere terra? quod, si conminuas, vilem redigatur ad assem? at ni id fit, quid habet pulcri constructus acervus? milia frumenti tua triverit area centum non tuus hoc capiet venter plus ac meus ut, si reticulum panis venalis inter onusto forte vehas umero, nihilo plus accipias quam qui nil portarit. vel dic quid referat intra naturae finis viventi, iugera centum an mille aret? at suave est ex magno tollere acervo. dum ex parvo nobis tantundem haurire relinquas, cur tua plus laudes cumeris granaria nostris? ut tibi si sit opus liquidi non amplius urna vel cyatho et dicas magno de flumine mallem quam ex hoc fonticulo tantundem sumere. eo fit, plenior ut siquos delectet copia iusto, cum ripa simul avolsos ferat Aufidus acer. at qui tantuli eget quanto est opus, is neque limo turbatam haurit aquam neque vitam amittit in undis. at bona pars hominum decepta cupidine falso nil satis est, inquit, quia tanti quantum habeas sis quid facias illi? iubeas miserum esse, libenter quatenus id facit ut quidam memoratur Athenis sordidus ac dives, populi contemnere voces sic solitus populus me sibilat, at mihi plaudo ipse domi, simul ac nummos contemplor in arca. Tantalus a labris sitiens fugientia captat fluminaquid rides? mutato nomine de te fabula narratur congestis undique saccis indormis inhians et tamquam parcere sacris cogeris aut pictis tamquam gaudere tabellis. nescis, quo valeat nummus, quem praebeat usum? panis ematur, holus, vini sextarius, adde quis humana sibi doleat natura negatis. an vigilare metu exanimem, noctesque diesque formidare malos fures, incendia, servos, ne te conpilent fugientes, hoc iuvat? horum semper ego optarim pauperrimus esse bonorum. at si condoluit temptatum frigore corpus aut alius casus lecto te adflixit, habes qui adsideat, fomenta paret, medicum roget, ut te suscitet ac reddat gnatis carisque propinquis? non uxor salvum te volt, non filius; omnes vicini oderunt, noti, pueri atque puellae. miraris, cum tu argento post omnia ponas, si nemo praestet, quem non merearis, amorem? an si cognatos, nullo natura labore quos tibi dat, retinere velis servareque amicos, infelix operam perdas, ut siquis asellum in campo doceat parentem currere frenis? denique sit finis quaerendi, cumque habeas plus, pauperiem metuas minus et finire laborem incipias, parto quod avebas, ne facias quod Ummidius quidam; non longa est fabula dives ut metiretur nummos, ita sordidus, ut se non umquam servo melius vestiret, ad usque supremum tempus, ne se penuria victus opprimeret, metuebat. at hunc liberta securi divisit medium, fortissima Tyndaridarum. quid mi igitur suades? ut vivam Naevius aut sic ut Nomentanus? pergis pugnantia secum frontibus adversis conponere non ego avarum cum veto te, fieri vappam iubeo ac nebulonem est inter Tanain quiddam socerumque Viselli est modus in rebus, sunt certi denique fines, quos ultra citraque nequit consistere rectum. illuc, unde abii, redeo, qui nemo, ut avarus, se probet ac potius laudet diversa sequentis, quodque aliena capella gerat distentius uber, tabescat neque se maiori pauperiorum turbae conparet, hunc atque hunc superare laboret. sic festinanti semper locupletior obstat, ut, cum carceribus missos rapit ungula currus, instat equis auriga suos vincentibus, illum praeteritum temnens extremos inter euntem. inde fit, ut raro, qui se vixisse beatum dicat et exacto contentus tempore vita cedat uti conviva satur, reperire queamus. iam satis est. ne me Crispini scrinia lippi conpilasse putes, verbum non amplius addam. Quintus Horatius Flaccus, Epistulae .. EPISTVLARVM LIBER PRIOR I Prima dicte mihi, summa dicende Camena, ..spectatum satis et donatum iam rude quaeris, Maecenas, iterum antiquo me includere ludo? non eadem est aetas, non mens. Veianius armis Herculis ad postem fixis latet abditus agro, ne populum extrema totiens exoret harena. est mihi purgatam crebro qui personet aurem solve senescentem mature sanus equum, ne peccet ad extremum ridendus et ilia ducat. nunc itaque et versus et cetera ludicra pono quid verum atque decens, curo et rogo et omnis in hoc sum condo et conpono quae mox depromere possim. ac ne forte roges, quo me duce, quo lare tuter nullius addictus iurare in verba magistri, quo me cumque rapit tempestas, deferor hospes. nunc agilis fio et mersor civilibus undis virtutis verae custos rigidusque satelles, nunc in Aristippi furtim praecepta relabor et mihi res, non me rebus subiungere conor. ut nox longa quibus mentitur amica diesque longa videtur opus debentibus, ut piger annus pupillis quos dura premit custodia matrum sic mihi tarda fluunt ingrataque tempora quae spem consiliumque morantur agendi naviter id quod aeque pauperibus prodest, locupletibus aeque, aeque neglectum pueris senibusque nocebit. restat ut his ego me ipse regam solerque elementis. non possis oculo quantum contendere Lynceus non tamen idcirco contemnas lippus inungui; nec, quia desperes invicti membra Glyconis, nodosa corpus nolis prohibere cheragra. est quadam prodire tenus, si non datur ultra. fervet avaritia miseroque cupidine pectus sunt verba et voces, quibus hunc lenire dolorem possis et magnam morbi deponere partem. laudis amore tumes sunt certa piacula, quae te ter pure lecto poterunt recreare libello. invidus, iracundus, iners, vinosus, amator, nemo adeo ferus est, ut non mitescere possit, si modo culturae patientem commodet aurem. virtus est vitium fugere et sapientia prima stultitia caruisse. vides, quae maxima credis esse mala, exiguum censum turpemque repulsam, quanto devites animi capitisque labore inpiger extremos curris mercator ad Indos, per mare pauperiem fugiens, per saxa, per ignis ne cures ea quae stulte miraris et optas, discere et audire et meliori credere non vis? quis circum pagos et circum compita pugnax magna coronari contemnat Olympia, cui spes, cui sit condicio dulcis sine pulvere palmae? vilius argentum est auro, virtutibus aurum. o cives, cives, quaerenda pecunia primum est; virtus post nummos haec Ianus summus ab imo prodocet, haec recinunt iuvenes dictata senesque. laevo suspensi loculos tabulamque lacerto. est animus tibi, sunt mores, est lingua fidesque, sed quadringentis sex septem milia desunt plebs eris. at pueri ludentes rex eris aiunt, si recte facies. hic murus aeneus esto nil conscire sibi, nulla pallescere culpa. Roscia, dic sodes, melior lex an puerorum est nenia, quae regnum recte facientibus offert, et maribus Curiis et decantata Camillis? isne tibi melius suadet, qui, rem facias, rem, si possis, recte, si non, quocumque modo, rem, ut propius spectes lacrumosa poemata Pupi, an qui Fortunae te responsare superbae liberum et erectum praesens hortatur et aptat? quodsi me populus Romanus forte roget, cur non ut porticibus sic iudiciis fruar isdem nec sequar aut fugiam quae diligit ipse vel odit olim quod volpes aegroto cauta leoni respondit, referam quia me vestigia terrent, omnia te adversum spectantia, nulla retrorsum. belua multorum es capitum. nam quid sequar aut quem? pars hominum gestit conducere publica; sunt qui frustis et pomis viduas venentur avaras excipiantque senes, quos in vivaria mittant; multis occulto crescit res fenore. verum esto aliis alios rebus studiisque teneri idem eadem possunt horam durare probantes? nullus in orbe sinus Bais praelucet amoenis si dixit dives, lacus et mare sentit amorem festinantis eri; cui si vitiosa libido fecerit auspicium cras ferramenta Teanum tolletis, fabri. lectus genialis in aula est nil ait esse prius, melius nil caelibe vita; si non est, iurat bene solis esse maritis. quo teneam voltus mutantem Protea nodo? quid pauper? ride mutat cenacula, lectos, balnea, tonsores, conducto navigio aeque nauseat ac locuples, quem ducit priva triremis. si curatus inaequali tonsore capillos occurri, rides; si forte subucula pexae trita subest tunicae vel si toga dissidet inpar, rides quid? mea cum pugnat sententia secum, quod petiit spernit, repetit quod nuper omisit, aestuat et vitae disconvenit ordine toto, diruit, aedificat, mutat quadrata rotundis? insanire putas sollemnia me neque rides nec medici credis nec curatoris egere a praetore dati, rerum tutela mearum cum sis et prave sectum stomacheris ob unguem de te pendentis, te respicientis amici. ad summam sapiens uno minor est Iove, dives, liber, honoratus, pulcher, rex denique regum, praecipue sanus, nisi cum pitvita molesta est. Quintus Horatius Flaccus, Ars Poetica DE ARTE POETICA Humano capiti cervicem pictor equinam iungere si velit et varias inducere plumas undique conlatis membris, ut turpiter atrum desinat in piscem mulier formosa superne, spectatum admissi risum teneatis, amici? credite, Pisones, isti tabulae fore librum persimilem, cuius, velut aegri somnia, vanae fingentur species, ut nec pes nec caput uni reddatur formae. pictoribus atque poetis quidlibet audendi semper fuit aequa potestas. scimus, et hanc veniam petimusque damusque vicissim; sed non ut placidis coeant inmitia, non ut serpentes avibus geminentur, tigribus agni. inceptis gravibus plerumque et magna professis purpureus, late qui splendeat, unus et alter adsuitur pannus, cum lucus et ara Dianae et properantis aquae per amoenos ambitus agros aut flumen Rhenum aut pluvius describitur arcus; sed nunc non erat his locus. et fortasse cupressum scis simulare quid hoc, si fractis enatat exspes navibus, aere dato qui pingitur? amphora coepit institui currente rota cur urceus exit? denique sit quodvis, simplex dumtaxat et unum. maxima pars vatum, pater et iuvenes patre digni, decipimur specie recti brevis esse laboro, obscurus fio; sectantem levia nervi deficiunt animique; professus grandia turget; serpit humi tutus nimium timidusque procellae qui variare cupit rem prodigialiter unam, delphinum silvis adpingit, fluctibus aprum in vitium ducit culpae fuga, si caret arte. Aemilium circa ludum faber imus et unguis exprimet et mollis imitabitur aere capillos, infelix operis summa, quia ponere totum nesciet hunc ego me, si quid componere curem, non magis esse velim quam naso vivere pravo, spectandum nigris oculis nigroque capillo. sumite materiam vestris, qui scribitis, aequam viribus et versate diu, quid ferre recusent, quid valeant umeri. cui lecta potenter erit res, nec facundia deseret hunc nec lucidus ordo. ordinis haec virtus erit et venus, aut ego fallor, ut iam nunc dicat iam nunc debentia dici, pleraque differat et praesens in tempus omittat. in verbis etiam tenuis cautusque serendis hoc amet, hoc spernat promissi carminis auctor. dixeris egregie, notum si callida verbum reddiderit iunctura novum. si forte necesse est indiciis monstrare recentibus abdita rerum et fingere cinctutis non exaudita Cethegis, continget dabiturque licentia sumpta pudenter, et nova fictaque nuper habebunt verba fidem, si Graeco fonte cadent parce detorta. quid autem Caecilio Plautoque dabit Romanus ademptum Vergilio Varioque? ego cur, adquirere pauca si possum, invideor, cum lingua Catonis et Enni sermonem patrium ditaverit et nova rerum nomina protulerit? licuit semperque licebit signatum praesente nota producere nomen. ut silvae foliis pronos mutantur in annos, prima cadunt ita verborum vetus interit aetas, et iuvenum ritu florent modo nata vigentque. debemur morti nos nostraque sive receptus terra Neptunus classes Aquilonibus arcet, regis opus, sterilisve diu palus aptaque remis vicinas urbes alit et grave sentit aratrum, seu cursum mutavit iniquum frugibus amnis doctus iter melius mortalia facta peribunt, nedum sermonum stet honos et gratia vivax. multa renascentur quae iam cecidere cadentque quae nunc sunt in honore vocabula, si volet usus, quem penes arbitrium est et ius et norma loquendi. res gestae regumque ducumque et tristia bella quo scribi possent numero, monstravit Homerus; versibus inpariter iunctis querimonia primum, post etiam inclusa est voti sententia compos; quis tamen exiguos elegos emiserit auctor, grammatici certant et adhuc sub iudice lis est; Archilochum proprio rabies armavit iambo; hunc socci cepere pedem grandesque cothurni, alternis aptum sermonibus et popularis vincentem strepitus et natum rebus agendis; Musa dedit fidibus divos puerosque deorum et pugilem victorem et equum certamine primum et iuvenum curas et libera vina referre descriptas servare vices operumque colores cur ego si nequeo ignoroque poeta salutor? cur nescire pudens prave quam discere malo? versibus exponi tragicis res comica non volt; indignatur item privatis ac prope socco dignis carminibus narrari cena Thyestae singula quaeque locum teneant sortita decentem. interdum tamen et vocem comoedia tollit iratusque Chremes tumido delitigat ore; et tragicus plerumque dolet sermone pedestri, Telephus et Peleus cum pauper et exsul uterque proicit ampullas et sesquipedalia verba, si curat cor spectantis tetigisse querella. non satis est pulchra esse poemata dulcia sunto et quocumque volent animum auditoris agunto. ut ridentibus adrident, ita flentibus adflent humani voltus. si vis me flere, dolendum est primum ipsi tibi tum tua me infortunia laedent, Telephe vel Peleu; male si mandata loqueris, aut dormitabo aut ridebo. tristia maestum voltum verba decent, iratum plena minarum, ludentem lasciva, severum seria dictu. format enim natura prius nos intus ad omnem fortunarum habitum iuvat aut inpellit ad iram aut ad humum maerore gravi deducit et angit post effert animi motus interprete lingua. si dicentis erunt fortunis absona dicta, Romani tollent equites peditesque cachinnum. intererit multum, Davosne loquatur an heros, maturusne senex an adhuc florente iuventa fervidus, et matrona potens an sedula nutrix, mercatorne vagus cultorne virentis agelli, Colchus an Assyrius, Thebis nutritus an Argis. aut famam sequere aut sibi convenientia finge scriptor. honoratum si forte reponis Achillem, inpiger, iracundus, inexorabilis, acer iura neget sibi nata, nihil non adroget armis. sit Medea ferox invictaque, flebilis Ino, perfidus Ixion, Io vaga, tristis Orestes. siquid inexpertum scaenae conmittis et audes personam formare novam, servetur ad imum, qualis ab incepto processerit, et sibi constet. difficile est proprie communia dicere, tuque rectius Iliacum carmen deducis in actus quam si proferres ignota indictaque primus publica materies privati iuris erit, si non circa vilem patulumque moraberis orbem nec verbo verbum curabis reddere fidus interpres nec desilies imitator in artum, unde pedem proferre pudor vetet aut operis lex, nec sic incipies, ut scriptor cyclicus olim fortunam Priami cantabo et nobile bellum. quid dignum tanto feret hic promissor hiatu? parturient montes, nascetur ridiculus mus. quanto rectius hic, qui nil molitur inepte dic mihi, Musa, virum, captae post tempora Troiae qui mores hominum multorum vidit et urbes. non fumum ex fulgore, sed ex fumo dare lucem cogitat, ut speciosa dehinc miracula promat, Antiphaten Scyllamque et cum Cyclope Charybdim; nec reditum Diomedis ab interitu Meleagri nec gemino bellum Troianum orditur ab ovo semper ad eventum festinat et in medias res non secus ac notas auditorem rapit et quae desperat tractata nitescere posse relinquit atque ita mentitur, sic veris falsa remiscet, primo ne medium, medio ne discrepet imum. tu, quid ego et populus mecum desideret, audi, si plausoris eges aulaea manentis et usque sessuri, donec cantor vos plaudite dicat. aetatis cuiusque notandi sunt tibi mores, mobilibusque decor naturis dandus et annis. reddere qui voces iam scit puer et pede certo signat humum, gestit paribus conludere et iram colligit ac ponit temere et mutatur in horas. inberbis iuvenis, tandem custode remoto, gaudet equis canibusque et aprici gramine campi, cereus in vitium flecti, monitoribus asper, utilium tardus provisor, prodigus aeris, sublimis cupidusque et amata relinquere pernix. conversis studiis aetas animusque virilis quaerit opes et amicitias, inservit honori, conmisisse cavet quod mox mutare laboret. multa senem circumveniunt incommoda, vel quod quaerit et inventis miser abstinet ac timet uti, vel quod res omnis timide gelideque ministrat, dilator, spe longus, iners avidusque futuri, difficilis, querulus, laudator temporis acti se puero, castigator censorque minorum. multa ferunt anni venientes commoda secum, multa recedentes adimunt ne forte seniles mandentur iuveni partes pueroque viriles semper in adiunctis aevoque morabitur aptis. aut agitur res in scaenis aut acta refertur. segnius inritant animos demissa per aurem quam quae sunt oculis subiecta fidelibus et quae ipse sibi tradit spectator non tamen intus digna geri promes in scaenam multaque tolles ex oculis, quae mox narret facundia praesens ne pueros coram populo Medea trucidet aut humana palam coquat exta nefarius Atreus aut in avem Procne vertatur, Cadmus in anguem. quodcumque ostendis mihi sic, incredulus odi. neve minor neu sit quinto productior actu fabula quae posci volt et spectanda reponi. nec deus intersit, nisi dignus vindice nodus inciderit, nec quarta loqui persona laboret. actoris partis chorus officiumque virile defendat, neu quid medios intercinat actus quod non proposito conducat et haereat apte. ille bonis faveatque et consilietur amice et regat iratos et amet pacare tumentis, ille dapes laudet mensae brevis, ille salubrem iustitiam legesque et apertis otia portis, ille tegat conmissa deosque precetur et oret, ut redeat miseris, abeat Fortuna superbis. tibia non ut nunc orichalco vincta tubaeque aemula, sed tenuis simplexque foramine pauco adspirare et adesse choris erat utilis atque nondum spissa nimis complere sedilia flatu; quo sane populus numerabilis, utpote parvos, et frugi castusque verecundusque coibat. postquam coepit agros extendere victor et urbis latior amplecti murus vinoque diurno placari Genius festis inpune diebus, accessit numerisque modisque licentia maior. indoctus quid enim saperet liberque laborum rusticus urbano confusus, turpis honesto? sic priscae motumque et luxuriem addidit arti tibicen traxitque vagus per pulpita vestem; sic etiam fidibus voces crevere severis, et tulit eloquium insolitum facundia praeceps utiliumque sagax rerum et divina futuri sortilegis non discrepuit sententia Delphis. carmine qui tragico vilem certavit ob hircum, mox etiam agrestis satyros nudavit et asper incolumi gravitate iocum temptavit eo quod inlecebris erat et grata novitate morandus spectator functusque sacris et potus et exlex. verum ita risores, ita commendare dicacis conveniet satyros, ita vertere seria ludo, ne, quicumque deus, quicumque adhibebitur heros, regali conspectus in auro nuper et ostro, migret in obscuras humili sermone tabernas aut, dum vitat humum, nubis et inania captet. effutire levis indigna tragoedia versus, ut festis matrona moveri iussa diebus, intererit satyris paulum pudibunda protervis. non ego inornata et dominantia nomina solum verbaque, Pisones, satyrorum scriptor amabo nec sic enitar tragico differre colori, ut nihil intersit, Davusne loquatur et audax Pythias, emuncto lucrata Simone talentum, an custos famulusque dei Silenus alumni. ex noto fictum carmen sequar, ut sibi quivis speret idem, sudet multum frustraque laboret ausus idem tantum series iuncturaque pollet, tantum de medio sumptis accedit honoris. silvis deducti caveant me iudice Fauni, ne velut innati triviis ac paene forenses aut nimium teneris iuvenentur versibus umquam aut inmunda crepent ignominiosaque dicta. offenduntur enim, quibus est equus et pater et res, nec, siquid fricti ciceris probat et nucis emptor, aequis accipiunt animis donantve corona. syllaba longa brevi subiecta vocatur iambus, pes citus unde etiam trimetris adcrescere iussit nomen iambeis, cum senos redderet ictus, primus ad extremum similis sibi non ita pridem, tardior ut paulo graviorque veniret ad auris, spondeos stabilis in iura paterna recepit commodus et patiens, non ut de sede secunda cederet aut quarta socialiter. hic et in Acci nobilibus trimetris adparet rarus et Enni in scaenam missos cum magno pondere versus aut operae celeris nimium curaque carentis aut ignoratae premit artis crimine turpi. non quivis videt inmodulata poemata iudex et data Romanis venia est indigna poetis. idcircone vager scribamque licenter? an omnis visuros peccata putem mea, tutus et intra spem veniae cautus? vitavi denique culpam, non laudem merui. vos exemplaria Graeca nocturna versate manu, versate diurna. at vestri proavi Plautinos et numeros et laudavere sales, nimium patienter utrumque, ne dicam stulte, mirati, si modo ego et vos scimus inurbanum lepido seponere dicto legitimumque sonum digitis callemus et aure. ignotum tragicae genus invenisse Camenae dicitur et plaustris vexisse poemata Thespis, quae canerent agerentque peruncti faecibus ora. post hunc personae pallaeque repertor honestae Aeschylus et modicis instravit pulpita tignis et docuit magnumque loqui nitique cothurno. successit vetus his comoedia, non sine multa laude; sed in vitium libertas excidit et vim dignam lege regi lex est accepta chorusque turpiter obticuit sublato iure nocendi. nil intemptatum nostri liquere poetae nec minimum meruere decus vestigia Graeca ausi deserere et celebrare domestica facta vel qui praetextas vel qui docuere togatas. nec virtute foret clarisve potentius armis quam lingua Latium, si non offenderet unum quemque poetarum limae labor et mora. vos, o Pompilius sanguis, carmen reprehendite, quod non multa dies et multa litura coercuit atque praesectum deciens non castigavit ad unguem. ingenium misera quia fortunatius arte credit et excludit sanos Helicone poetas Democritus, bona pars non unguis ponere curat, non barbam, secreta petit loca, balnea vitat. nanciscetur enim pretium nomenque poetae, si tribus Anticyris caput insanabile numquam tonsori Licino conmiserit. o ego laevus, qui purgor bilem sub verni temporis horam. non alius faceret meliora poemata; verum nil tanti est. ergo fungar vice cotis, acutum reddere quae ferrum valet exsors ipsa secandi; munus et officium, nil scribens ipse, docebo, unde parentur opes, quid alat formetque poetam, quid deceat, quid non, quo virtus, quo ferat error. scribendi recte sapere est et principium et fons. rem tibi Socraticae poterunt ostendere chartae verbaque provisam rem non invita sequentur. qui didicit, patriae quid debeat et quid amicis, quo sit amore parens, quo frater amandus et hospes, quod sit conscripti, quod iudicis officium, quae partes in bellum missi ducis, ille profecto reddere personae scit convenientia cuique. respicere exemplar vitae morumque iubebo doctum imitatorem et vivas hinc ducere voces. interdum speciosa locis morataque recte fabula nullius veneris, sine pondere et arte, valdius oblectat populum meliusque moratur quam versus inopes rerum nugaeque canorae. Grais ingenium, Grais dedit ore rotundo Musa loqui, praeter laudem nullius avaris. Romani pueri longis rationibus assem discunt in partis centum diducere. dicat filius Albini si de quincunce remota est uncia, quid superat? poteras dixisse. triens. eu, rem poteris servare tuam. redit uncia, quid fit? semis. an, haec animos aerugo et cura peculi cum semel imbuerit, speremus carmina fingi posse linenda cedro et levi servanda cupresso? aut prodesse volunt aut delectare poetae aut simul et iucunda et idonea dicere vitae. quidquid praecipies, esto brevis, ut cito dicta percipiant animi dociles teneantque fideles omne supervacuum pleno de pectore manat. ficta voluptatis causa sint proxima veris ne quodcumque volet poscat sibi fabula credi neu pransae Lamiae vivum puerum extrahat alvo. centuriae seniorum agitant expertia frugis, celsi praetereunt austera poemata Ramnes omne tulit punctum, qui miscuit utile dulci lectorem delectando pariterque monendo. hic meret aera liber Sosiis, hic et mare transit et longum noto scriptori prorogat aevum. sunt delicta tamen, quibus ignovisse velimus nam neque chorda sonum reddit quem volt manus et mens, poscentique gravem persaepe remittit acutum, nec semper feriet quodcumque minabitur arcus. verum ubi plura nitent in carmine, non ego paucis offendar maculis, quas aut incuria fudit aut humana parum cavit natura. quid ergo est? ut scriptor si peccat idem librarius usque, quamvis est monitus, venia caret, et citharoedus ridetur, chorda qui semper oberrat eadem, sic mihi, qui multum cessat, fit Choerilus ille, quem bis terve bonum cum risu miror; et idem indignor, quandoque bonus dormitat Homerus; verum operi longo fas est obrepere somnum. ut pictura poesis erit quae, si propius stes, te capiat magis, et quaedam, si longius abstes; haec amat obscurum, volet haec sub luce videri, iudicis argutum quae non formidat acumen; haec placuit semel, haec deciens repetita placebit. o maior iuvenum, quamvis et voce paterna fingeris ad rectum et per te sapis, hoc tibi dictum tolle memor, certis medium et tolerabile rebus recte concedi consultus iuris et actor causarum mediocris abest virtute diserti Messallae nec scit quantum Cascellius Aulus, sed tamen in pretio est mediocribus esse poetis non homines, non di, non concessere columnae. ut gratas inter mensas symphonia discors et crassum unguentum et Sardo cum melle papaver offendunt, poterat duci quia cena sine istis sic animis natum inventumque poema iuvandis, si paulum summo decessit, vergit ad imum. ludere qui nescit, campestribus abstinet armis indoctusque pilae discive trochive quiescit, ne spissae risum tollant inpune coronae qui nescit versus, tamen audet fingere. quidni? liber et ingenuus, praesertim census equestrem summam nummorum vitioque remotus ab omni. tu nihil invita dices faciesve Minerva id tibi iudicium est, ea mens. siquid tamen olim scripseris, in Maeci descendat iudicis auris et patris et nostras nonumque prematur in annum membranis intus positis delere licebit, quod non edideris, nescit vox missa reverti. silvestris homines sacer interpresque deorum caedibus et victu foedo deterruit Orpheus, dictus ob hoc lenire tigres rabidosque leones; dictus et Amphion, Thebanae conditor urbis, saxa movere sono testudinis et prece blanda ducere quo vellet. fuit haec sapientia quondam, publica privatis secernere, sacra profanis, concubitu prohibere vago, dare iura maritis, oppida moliri, leges incidere ligno. sic honor et nomen divinis vatibus atque carminibus venit. post hos insignis Homerus Tyrtaeusque mares animos in Martia bella versibus exacuit; dictae per carmina sortes et vitae monstrata via est et gratia regum Pieriis temptata modis ludusque repertus et longorum operum finis ne forte pudori sit tibi Musa lyrae sollers et cantor Apollo. natura fieret laudabile carmen an arte, quaesitum est ego nec studium sine divite vena nec rude quid prosit video ingenium alterius sic altera poscit opem res et coniurat amice. qui studet optatam cursu contingere metam, multa tulit fecitque puer, sudavit et alsit, abstinuit venere et vino; qui Pythia cantat tibicen, didicit prius extimuitque magistrum. nunc satis est dixisse ego mira poemata pango; occupet extremum scabies; mihi turpe relinqui est et quod non didici sane nescire fateri. ut praeco, ad merces turbam qui cogit emendas, adsentatores iubet ad lucrum ire poeta dives agris, dives positis in fenore nummis. si vero est, unctum qui recte ponere possit et spondere levi pro paupere et eripere artis litibus inplicitum, mirabor, si sciet inter- noscere mendacem verumque beatus amicum. tu seu donaris seu quid donare voles cui, nolito ad versus tibi factos ducere plenum laetitiae; clamabit enim pulchre, bene, recte, pallescet, super his etiam stillabit amicis ex oculis rorem, saliet, tundet pede terram. ut, qui conducti plorant in funere, dicunt et faciunt prope plura dolentibus ex animo, sic derisor vero plus laudatore movetur. reges dicuntur multis urgere culillis et torquere mero, quem perspexisse laborent an sit amicitia dignus; si carmina condes, numquam te fallent animi sub vulpe latentes. Quintilio siquid recitares, corrige sodes hoc aiebat et hoc. melius te posse negares bis terque expertum frustra delere iubebat et male tornatos incudi reddere versus. si defendere delictum quam vertere malles, nullum ultra verbum aut operam insumebat inanem, quin sine rivali teque et tua solus amares. vir bonus et prudens versus reprehendet inertis, culpabit duros, incomptis adlinet atrum transverso calamo signum, ambitiosa recidet ornamenta, parum claris lucem dare coget, arguet ambigue dictum, mutanda notabit fiet Aristarchus; non dicet cur ego amicum offendam in nugis? hae nugae seria ducent in mala derisum semel exceptumque sinistre. ut mala quem scabies aut morbus regius urget aut fanaticus error et iracunda Diana, vesanum tetigisse timent fugiuntque poetam qui sapiunt, agitant pueri incautique sequuntur. hic, dum sublimis versus ructatur et errat, si veluti merulis intentus decidit auceps in puteum foveamve, licet succurrite longum clamet, io cives, non sit qui tollere curet. si curet quis opem ferre et demittere funem, qui scis, an prudens huc se deiecerit atque servari nolit? dicam Siculique poetae narrabo interitum. deus inmortalis haberi dum cupit Empedocles, ardentem frigidus Aetnam insiluit. sit ius liceatque perire poetis invitum qui servat, idem facit occidenti. nec semel hoc fecit nec, si retractus erit, iam fiet homo et ponet famosae mortis amorem. nec satis adparet, cur versus factitet, utrum minxerit in patrios cineres an triste bidental moverit incestus certe furit ac velut ursus, obiectos caveae valuit si frangere clatros, indoctum doctumque fugat recitator acerbus; quem vero arripuit, tenet occiditque legendo, non missura cutem nisi plena cruoris hirudo. Hyginus Astronomus, Astronomica pr... DE ASTRONOMIA PRAEFATIO Hyginus M. Fabio plurimam salutem. Etsi te studio grammaticae artis inductum, pr...non solum uersuum moderatione, quam pauci per- uiderunt, sed historiarum quoque uarietate, qua scientia rerum perspicitur, praestare uideo, quae facilius etiam scriptis tuis perspici potest, deside- rans potius scientem quam liberalem iudicem, ta- men quo magis exercitatus et nonnullis etiam sae- pius in his rebus occupatus esse uideor, ne nihil in adulescentia laborasse dicerer, et imperitorum iudi- cio desidiae subirem crimen, hoc uelut rudimento scientiae nisus scripsi ad te, non ut imperito mons- trans, sed ut scientissimum commonens. Sphaerae figurationem circulorumque qui in .ea sunt notationem, et quae ratio fuerit, ut non aequis partibus diuiderentur; praeterea terrae marisque definitionem, et quae partes eius non habitantur, ut multis iustisque de causis hominibus carere ui- deantur, ordine exposuimus. Et rursus redeuntes ad sphaeram, duo et XL signa nominatim pernume- rauimus. Exinde uniuscuiusque signi historias cau- samque ad sidera perlationis ostendimus. Eodem loco nobis utile uisum est persequi eorum corporum deformationes et in his numerum stellarum, nec praetermisimus ostendere ad septem circulorum notationem quo corpora aut partes corporum per- uenirent et quemadmodum ab his diuiderentur. Diximus etiam in aestiui circuli definitione, .quaerentes quare non idem hiemalis uocaretur, et quid eos fefellerit qui ita senserint; et quid in ea parte sphaerae solis efficiat cursus. Praeterea, quare circulos in octo partes diuideremus, ordine exposui- mus. Scripsimus etiam quo loco circulus aequinoc- tialis foret constitutus et quid efficeret ad eum per- ueniens sol. In eiusdem circuli demonstratione os- tendimus quare Aries inter sidera celerrimus dice- retur. Pauca praeterea de hiemali circulo diximus. Exinde zodiacum circulum definiuimus et eius effec- tus, et quare potius duodecim signa quam undecim numerarentur; quid etiam nobis de reliquis circulis uideretur. His propositis rebus ad id loci uenimus ut .exponeremus utrum mundus ipse cum stellis uertere- tur an mundo stante uagae stellae ferrentur; et quid de eo nobis et conpluribus uideretur et qua ratione ipse mundus uerteretur. Praeterea quare nonnulla signa celerius exorta serius occiderent, nonnulla etiam tardius ceteris exorta citius ad occasum peruenirent; quare etiam quae signa pariter oriantur, non simul occidant. Eodem loco diximus quare non essent in sphaera superiora interioribus hemicyclis aequalia et quot modis stellas uidere non possimus. Praeterea scripsimus in duodecim signorum ortu quae de reliquis corpora exoriri et quae eodem tempore occidere uide- rentur. Deinde ordine perscripsimus sol utrum cum mundo fixus uerteretur an ipse per se moueretur, et cum ipse per se moueatur et contra duodecim signo- rum ortus eat, quare uideatur cum mundo exoriri et occidere. Deinde protinus de lunae cursu pauca propo- .suimus et utrum suo an alieno lumine uteretur; eclipsis solis et lunae quomodo fieret; quare luna per eundem circulum iter faciens, celerius sole currere uideatur et quid fefellerit eos qui ita senserint; quinque stellae quantum habeant interuallum et utrum quinque sint an septem, et utrum quinque certe errent an omnes, et quinque quomodo currant. Diximus etiam qua ratione priores astrologi non eodem tempore signa et reliquas stellas reuerti dixe- rint, et quare Meton diligentissime obseruasse uidea- tur, et quid reliquos fefellerit in eadem causa. In his igitur tam multis et uariis rebus non erit .mirum aut pertimescendum quod tantum numerum uersuum scripserimus; neque enim magnitudinem uoluminis, sed rerum multitudinem peritos conuenit spectare. Quod si longior in sermone uisus fuero, non mea facunditate, sed rei necessitate factum existi- mato; nec, si breuius aliquid dixero, minus idem ua- lere confidito quam si pluribus esset audiendum uer- bis. Etenim praeter nostram scriptionem sphaerae, quae fuerunt ab Arato obscurius dicta, persecuti pla- nius ostendimus, ut penitus id quod coepimus exqui- sisse uideremur. Quod si uel optimis usus auctoribus effeci ut neque breuius neque uerius diceret quis- quam, non inmerito fuerim laudari dignus a uobis, quae uel amplissima laus hominibus est doctis; si minus, non deprecamur in hac confectione nostram scientiam ponderari. Ideoque maioribus etiam niti laboribus cogitamus, in quibus et ipsi exerceamur et quibus uolumus nos probare possimus. Etenim neces- sariis nostris hominibus scientissimis maximas res scripsimus; non leuibus occupati rebus, populi cap- tamus existimationem. Sed ne diutius de eo quod neglegimus loquamur, ad propositum ueniemus et ini- tium rerum demonstrabimus. Hyginus, myth., Fabulae pr.. EXCERPTA EX HYGINI GENEALOGIIS, VOLGO FABVLAE. Ex Caligine Chaos ex Chao et Caligine Nox Dies pr..Erebus Aether. ex Nocte et Erebo Fatum Senectus Mors Letum Continentia Somnus Somnia Amor id est Lysimeles, Epiphron dumiles Porphyrion Epaphus Discordia Miseria Petulantia Nemesis Euphrosyne Amicitia Misericordia Styx; Parcae tres, id est Clotho Lachesis Atropos; Hesperides, Aegle Hesperie aerica. Ex Aethere et Die Terra Caelum Mare. . Ex Aethere et Terra Dolor Dolus Ira Luctus Men- .dacium Iusiurandum Vltio Intemperantia Altercatio Obliuio Socor- dia Timor Superbia Incestum Pugna Oceanus Themis Tartarus Pontus; et Titanes, Briareus Gyges Steropes Atlas Hyperion et Polus, Saturnus Ops Moneta Dione; Furiae tres, id est Alecto Megaera Tisiphone. Ex Terra et Tartaro Gigantes, Enceladus Coeus elentes .mophius Astraeus Pelorus Pallas Emphytus Rhoecus ienios Agrius alemone Ephialtes Eurytus effracorydon Theomises Theodamas Otus Typhon Polyboetes menephriarus abesus colophonus Iapetus. Ex Ponto et Mari piscium genera. . Ex Oceano et Tethye Oceanitides, hoc est yaea .Melite Ianthe Admete Stilbo Pasiphae Polyxo Eurynome Euagoreis Rhodope lyris Clytia teschinoeno clitenneste Metis Menippe Argia. eiusdem seminis Flumina, Strymon Nilus Euphrates Tanais Indus Cephisus Ismenus Axenus Achelous Simois Inachus Alpheus Thermodoon Scamandrus Tigris Maeandrus Orontes. Ex Ponto et Terra Thaumas tusciuersus cepheus. . Ex Nereo et Doride Nereides quinquaginta, .Glauce Thalia Cymodoce Nesaea Spio Thoe Cymothoea Actaea Limnoria Melite Iaera Amphithoe Agaue Doto Protho Pherusa Dynamene Dexamene Amphinome Callianassa Doris Panope Galathea Nemertes Apseudes Clymene Ianira Panopaea Ianassa Maera Orithyia Amathia Drymo Xantho Ligea Phyllodoce Cydippe Lycorias Cleio Beroe Ephyre Opis Asia Deiopea Arethusa Cly- mene Creneis Eurydice Leucothoe. Ex Phorco et Ceto; Phorcides, Pemphredo Enyo .Persis pro hac ultima Dino alii ponunt. ex Gorgone et Ceto Sthenno Euryale Medusa. Ex Polo et Phoebe, Latona Asterie aphirape .. . . . . . . Perses Pallas. Ex Iapeto et Clymene, Atlas Epimetheus Prometheus. . Ex Hyperione et Aethra, Sol Luna Aurora. . Ex Saturno et Ope, Vesta Ceres Iuno Iuppiter Pluto Neptunus. . Ex Saturno et Philyra, Chiron Dolops. . Ex Astraeo et Aurora, Zephyrus Boreas Notus Fauonius. . Ex Atlante et Pleione, Maia Calypso Alcyone Merope Electra .Celaeno. Ex Pallante gigante et Styge, Scylla Vis Inuidia Potes- .tas Victoria Fontes Lacus. Ex Neptuno et Amphitrite, Triton. . Ex Dione et Ioue, Venus. . Ex Ioue et Iunone, Mars. . Ex Iouis capite, Minerua. . Ex Iunone sine patre, Vulcanus. . Ex Ioue et Eurynome, Gratiae. . Ex Ioue rursus et Iunone, Iuuentus Libertas. . Ex Ioue et Themide, Horae. . Ex Ioue et Cerere, Proserpina. . Ex Ioue et Moneta, Musae. . Ex Ioue et Luna, Pandia. . Ex Venere et Marte, Harmonia et Formido. . Ex Acheloo et Melpomene; Sirenes, Thelxiepe Molpe .Pisinoe. Ex Ioue et Clymene, Mnemosyne. . Ex Ioue et Maia, Mercurius. . Ex Ioue et Latona, Apollo et Diana. . Ex et Terra, Python draco diuinus. . Ex Thaumante et Electra; Iris; Harpyiae, Celaeno Ocypete .Podarce. Ex Sole et Persa, Circe Pasiphae Aeeta Perses. . Ex Aeeta et Clytia, Medea. . Ex Sole et Clymene, Phaethon et Phaethontides, Merope .Helie Aetherie Dioxippe. Ex Typhone et Echidna; Gorgon, Cerberus, draco qui .pellem auream arietis Colchis seruabat, Scylla quae superiorem partem feminae, inferiorem canis habuit, quam Hercules interemit Chimaera, Sphinx quae fuit in Boeotia, Hydra serpens quae nouem capita habuit, quam Hercules interemit, et draco Hespe- ridum. Ex Neptuno et Medusa, Chrysaor et equus Pegasus. . Ex Chrysaore et Callirhoe, Geryon trimembris. . Authors Word Search Concordance About PHI Latin Texts Hyginus Gromaticus, De Limitibus . BetacodeDE LIMITIBVS Limites lege late patere debent secundum constitu- .tionem, qui agros diuidi iusserint. non quia modus ullus ex mensura limitibus adscribitur solum lex obseruari debet. maximus decimanus et cardo plus patere debent siue ped. XXX, siue ped. XV, siue ped. XII, siue quot uolet cuius auctoritate fit. ceteri autem limites, qui sub- runciui appellantur, patere debent ped. VIII. In maximo autem decimano et cardine lapidem ponis, et inscribis DECVMANVS MAXIMVS et CARDO MAXIMVS. forma autem sic scribi debebit DEXTRA DECVMANVM et SINISTRA, CITRA CARDINEM et VLTRA. lapides ne minus duodrantales poni oportet, altos ped. III. inscribi sic debent, ut dextra decumanum k. k. I spectanti ad occidentem scriptura sursum uersus sit D. D. I quae pars ad cardinem spectat k. k. I, sic erit inscriptura sursum uersus, ut ad septentrionem spectanti sit K. K. I. similiter dextra decumanum ultra cardinem sic inscribis, ut D. D. I spectanti ad occidentem scriptura sursum .uersus sit quae pars ad cardinem spectat u. k. I, sic in- scribi debet, ut inspectanti meridiem scriptura sursum uersus sit VLTRA CARDINEM PRIMVM. sinistra autem d d. I k. k. I sic inscribi debent sursum uersus, ut spectanti orientem sit SINISTRA D. I quae autem pars ad cardinem spectat, sic inscribi debet, ut septen- trionem spectanti sit totum sursum uersus inscriptum C. K. I. ultra autem sic inscribi debet ut, quae pars ad decimanum spectat, spectanti orientem sursum uersus sit inscriptum S. D. I quae pars ad cardinem spectat, sic inscribi debet, ut meridiem spectanti sit inscriptum ultra cardinem primum V. K. I. Quintum quemque limitem diligenter agi oportet, et praecidere mensura cardinem, ut quadraturae diligenter cludi possint. lapidem autem in quintarios poni oportet, reliquos autem roboreos. Solet de hac re esse disputatio, ut, si inscribatur D. M. et K. M., ille qui a maximo proximus est dicatur in- scribi oportere siue DEXTRA siue SINISTRA D. V. K. siue PRIMVM siue SECVNDVM. quaestio ergo haec est, utrum qui proximus maximo est secundus inscribi debeat an ultra primus. ultra primum autem inscribi debet ideo, quod hic qui maximus dicitur et primus est. ita idem capit hic. qui ultra primum autem inscribitur, et secun- dus est et nouum usque ultra solum obseruare debet. Sed quacumque parte inscribis, siue ultra siue citra, .siue dextra siue sinistra, mensura territorii usque fieri debet secundum legem diui Augusti QVA FALX ET ARA- TER IERIT. in forma generatim enotari debebit LOCA CVLTA et INCVLTA, SILVAE. Mensura peracta sortes diuidi debent, et inscribi nomina per decurias per homines denos, set in for- mas sectari denum hominum acceptae, ut quot singuli accipere debent decem in unum coniungantur; et in sortem inscribi SORS PRIMA I D. D. I ET SECVNDVM ET III ET IIII CITRA CARDINEM ILLVM, quo usque men- sura expleri decem hominum debebit, id est in quot cen- turiis; similiter homnium decuriarum nomina in sorti- bus inscripta esse, qua parte quae aut quota sors modum habeat, utrum ultra et dextra, utrum sinistra et ultra, aut citra; deinde ex decuriis, antequam sortes tollant, singulorum nomina in pittaciis et in sorticulis. et ideo ipsi sortientur, ut sciant quis primo aut quoto cumque loco exeant. Igitur omnem sortem ponere debent, in qua totius perticae modus adscriptus erit. haec sortitio ideo necessaria est, nequis queri possit, se ante debuisse sortem tollere et in meliorem fortasse potuisse incidere agri modum, aut sit disceptatio, quis ante sortem tollere debeat, cum omnes in aequo sint. Hyginus Gromaticus, De Condicionibus Agrorum . DE CONDICIONIBVS AGRORVM . Territorii aeque iuris controuersia agitatur, quotiens propter exigenda tributa de possessione litigatur, cum dicat una pars in sui eam fine territorii constitutam, et altera e contrario similiter. quae res haec autem controuersia territorialibus est finienda terminibus, nam inuenimus saepe in publicis instrumentis significanter inscripta territoria ita ut EX COLLICVLO QVI APPEL- LATVR ILLE, AD FLVMEN ILLVD, ET PER FLVMEN IL- LVD AD RIVVM ILLVM aut VIAM ILLAM, ET PER VIAM ILLAM AD INFIMA MONTIS ILLIVS, QVI LOCVS APPEL- LATVR ILLE, ET INDE PER IVGVM MONTIS ILLIVS IN SVMMVM ET PER SVMMVM MONTIS PER DIVERGIA AQVAE AD LOCVM QVI APPELLATVR ILLE, ET INDE DEORSVM VERSVS AD LOCVM ILLVM, ET INDE AD COMPITVM IL- LIVS, ET INDE PER MONVMENTVM ILLIVS AD locum unde primum coepit scriptura esse. Quotiens quid inter uicinos extiterint quaestionis, ab agrimensoribus promptius hoc quaerendum. Primum antiquis mensuris quemadmodum tenu- .erint aut teneant, ostendant uicinae possessiones, quae sine lite possideri uidentur, ut quaerantur quo genere definitio uicinorum perseuerant. eadem quasi magistra sit eorum, quae est in quaestionem sunt considerent, si cauis, si superciliis, cliuis, marginibus, ante missis arboribus, ita ut ipsa, uicinitas termina- tur, ut et his quae in quaestionem ueniunt praestet exemplum. Sed si caua defecerit aut supercilium, cliuus, margo, arbores ante missae, solent termini occurrere. qui la- pides quam longiores sunt quam qua latiores, sequendi, hoc est aut si cursum dirigunt linearem aut si gamma faciunt et transuersi opponuntur, ut quam longitu- dinem fecerint, hanc ut limitem sequantur. Sed ipsa positio terminorum pro regionibus inmuta- tur aut Tiburtini usque ad finem ex ordinem de omni parte dolati nam si superior pars tantum dolata est et inferior subtus inpolita derelicta, cippus nominandus est monumentalis esse, non terminalis aut silices pro sua natura ponuntur igniferique aut lapides, aut de Tiburtinis dictum est, per longitudinem. Iudicanti si petrae naturales occurrunt, ipsae natu- rales petrae pro signis habentur sed de ipsis exceptae aut decus habent aut lineas. Sub terminis signa solent esse, quae sunt in imo .posita, eaquae exquiri iubent, qui artes ediderunt. Ante missae uero arbores solent etiam plagatam anti- quitus inflexuosam similem corticibus ostenderem ci- catricem licet hae terebris foratam etiam, tornatis intro missis, sicut scriptum a ueteribus, habere dicantur. Sunt etiam et coronae plerumque e uepribus quae limitibus seruiunt; quarum et initium considerari oportet et finem et, ut diximus, aliorum locorum similitudo uici- norum si talibus definitur. Solent etiam arbores oliuarum, quotiens in utroque agro sunt uel utriusque uicinae, ordines non habere ad unam lineam constitutos ut cum sibi non consentiunt lineae, utriusque agri dominium sui iuris esse testentur. Sunt et caesurarum et culturae discrimina, quae cum discripserint, non unius qualitatis possessionem osten- dunt sed diuidi omnia pollicentur. Diuergia aquarum etiam pro limitibus occurrunt. Saepe etiam euenit, ut in aliis possessionibus nec ad proxima coniunctis in medio alterius agro seu siluae seu pascuae seu uineae oliueti castaneti aliquid occurrat; quod cum sui iuris aliquis uindicet, directum signis defossis aut terminis sequitur inspector; haec enim ue- .tustas illi quae indagaret iniunxit. Nam de qualitatibus, antiquitatibus, possessionibus, territoriis, terminibus, signis et his similibus conside- randum est, ab originem quemadmodum tenuerint coe- perint deinde aliquid usque ad nostram aetatem descen- derit aut permaneat, opus est exquiri. Qualitas in has species diuiditur, ut extremitatibus concludentibus aut quadrata sit aut circa flexa aut cuneata aut triangularis aut modo curuis anfracta in flexuram, modo in rectum dirigentibus lineis porrecta, modo artio- rem latitudinem longior, modo minorem longitu- dinem prolixior. quorum plerasque mensuris con- prehenduntur. Ex antiquitatem recipiunt hoc est, ut et nominibus uetustis utantur, ut uectigalis ager uirginum Vestae, et aris templis sepulchris et his similibus. quin etiam usui hoc est incepto et incrementis artis ordinem natu- ralium rerum substituunt et geometricae exercitationi subducunt saepe; credo, ut uetustatem reseruent spe- ciebus. Aliaqua quoque cum de agri qualitatem aut in- curui aut angularis excurrunt et ad directis lineis dis- cerpuntur, subsiciua appellantur, hoc est quae a sub- .secantibus lineis remanent, naturam extremitatum seruantia. quae cum uelut communis iuris aut publici essent, possessionibus uicinis tunc Domitianus imp. pro- fudit, hoc est ut laciniis arcifinalem uel occupatoriam licentiam tribueret. Arcifinales agri dicuntur qui arcendo, hoc est pro- hibendo, uicinum nomen acceperunt. Occupatorii uero ideo hoc est uocabulo utuntur, quod, uicini urbium populi seu possessores, cum adhuc nihil limitibus terminaretur, praesumptione certaminis cum de locis aduersum se repugnantes agerent, quo usque pulsi uel cederent uel restitissent, uictoriae terminus fieret, uictos aut praesidium collis aut riui interstitium aut fossae munimen resistere pateretur et hoc genere naturae aut cursus docti securae perpetuitatem posses- sionis efficerent. Quaestorii autem dicuntur agri, quos populus Ro- manus deuictis pulsisque hostibus possedit, mandauitque quaestoribus ut eos uenderent. quae centuriae nunc appellantur, id est plinthides, hoc est laterculi. eosdem in quinquagenis iugeribus quadratos cluserunt limitibus, atque ita certum cuique modum uendiderunt. quibus agris sunt condiciones uti p. R. praestituit; quod etiam praestitutum obseruant. uetustas tamen longi temporis .plerumque paene similem reddidit occupatorum agrorum condicionem constat enim non uniuersos paruisse legibus quas a uenditoribus suis acceperant. Vectigales autem agri sunt obligati, quidam rei publicae populi Romani, quidam coloniarum aut municipiorum aut ciuitatium aliquarum. qui et ipsi plerique ad populum Romanum pertinentes ex hoste capti partitique ac diuisi sunt per centurias, ut ad- signarentur militibus, quorum uitute capti erant, amplius quam destinatio modi quamuero militum exigebat nu- merus qui superfuerant agri, uectigalibus subiecti sunt, alii per annos quinos, alii uero mancipibus ementibus, id est conducentibus in annos centenos, plures uero finito illo tempore iterum ueneunt locanturque ita ut uecti- galibus est consuetudo. In quo tamen genere agrorum sunt aliquibus nomi- natim redditae possessiones, qui id habeant inscriptum que in formis, quantum cuique eorum restitutum sit. hi agri qui redditi sunt, non obligantur uectigalibus, quoniam scilicet prioribus dominis redditi sunt. Mancipes autem, qui emerunt lege dicta ius uectigalis, ipsi per centurias locauerunt aut uendiderunt proximis quibusque possessoribus. in his igitur agris quaedam loca propter asperitatem aut sterilitatem non inuenerunt emptores. itaque in formis locorum talis adscriptio, id .est IN MODVM CONPASCVAE, aliquando facta est, et TANTVM CONPASCVAE; quae pertinerent ad proximos quosque possessores, qui ad ea attingunt finibus suis. quodque genus agrorum, id est conpascuorum, etiam nunc in adsignationibus quibusdam incidere potest. Virginum quoque Vestalium et sacerdotum quidam agri uectigalibus redditi sunt locatim. quorum agrorum formae, ut comperi, plerumque habent quendam modum adscriptum sed in his extremis lineis conprehensae sunt formae, sine ulla quidem norma rectoque angulo. solent uero et hi agri accipere per singula lustra mancipem sed et annua conductione solent locari. Diuisi et adsignati agri sunt qui ueteranis aliisue personis per centurias certo modo adscripto aut dati sunt aut redditi quiue ueteribus possessoribus redditi com- mutatique pro suis sunt. hi agri leges accipiunt ab his qui ueteranos deducunt, et ita propriam obseruationem eorum lex data praestat. In his agris sed et subsiciua sunt; et aliquando com- pascua, sicut in his qui uectigalibus seruiunt, et in hoc genere sunt; quaedam autem uectigalia, quae intra per- ticam in eam regionem conprehensa sunt. aut siquid superfuit quod non adsignaretur, reseruatum aut reddi- tum relocatumque est cuiquam coloniae. hi autem qui- bus adsignati sunt, deducebantur intra centuriationem .et quae superfuerant subsiciua his concessa sunt, id est eorum rei publicae, ex quorum territorio sumpserant agros, ita ut in eos quos donauerant r. p. agros, et in eos qui redditi erant ueteribus possessoribus, iuris dictio salua esset eis, ex quorum territorio sumpti erant agri. Ergo omnium coloniarum municipiorumque leges semper respiciendae erunt, itemque exquirendum nequid post legem datam aliquid, ut supra dixi, commentariis aut epistulis aut edictis adiectum est aut ablatum. Sed et haec meminerimus in legibus saepe inueniri, cum ager est centuriatus ex alieno territorio paratus- que ut adsignaretur, inscriptum QVOS AGROS, QVAE LOCA QVAEVE AEDIFICIA, INTRA FINES puta ILLOS ET INTRA FLVMEN ILLVD, INTRA VIAM ILLAM, DEDERO ADSIGNAVERO, IN EIS AGRIS IVRIS DICTIO COHERCITIO- QVE ESTO COLONIAE ILLIVS, cuius ciuibus agri adsigna- buntur. uolunt quidam sic interpretari, quidquid intra fines supra memoratos fuerit, id iuris dictionis colo- niae accedat. quod non debet fieri. neque enim acceptum aliud defendi potest iuris dictionis coloniae, quam quod datum adsignatumque erit. alioquin saepe et intra fines dictos et oppidum est aliquod; quod cum in sua condi- cione remaneat, eidem est in id ipsum ius, quoi ante fuit ita illa interpretatione oppidum ciuesque coloniae pariter adsignaret. sed nec fuisset necesse in legibus .ita complecti QVOS AGROS, QVAE LOCA QVAEVE AEDI- FICIA, si uniuersa regio, quae cancellata erat, coloniae iuris dictioni accederet dixisset enim INTRA FINEM IL- LVM ET FLVMEN ILLVD ET VIAM ILLAM IVRIS DICTIO COHERCITIOQVE ESTO COLONIAE ILLIVS. ita excipitur id quod non adsignatum est uocaturque subsiciuum. ergo, ut saepius repetam, hoc ait, QVOS AGROS, QVAE LOCA QVAEVE AEDIFICIA DEDERO ADSIGNA VERO, IN EIS IVRIS DICTIO COHERCITIOQVE ESTO COLONORVM COLONIAE ILLIVS, quoius ciuibus adsignati erunt agri. item quidam putauerunt, quod iam supra quidem dixe- ram, sed iterum repetendum arbitror, ut eis agris, qui redditi sunt ueteribus possessoribus, iuris dictio esset coloniae eius, cuius ciues agros adsignatos accipiebant. non autem uidetur; quoniam ait, ut dixi, in lege QVOS AGROS, QVAE LOCA QVAEVE AEDIFICIA DEDERO AD- SIGNAVERO, IN EIS IVRIS DICTIO COHERCITIOQVE ESTO, quo ueterani deducti sunt, quibus hi agri adsignati sunt. alioquin, cum ceteros possessores expelleret et pararet agros quos diuideret, quos dominos in possessionibus suis remanere passus est, eorum condicionem mutasse non uidetur nam neque ciues coloniae accedere iussit. Hoc quoque aspiciendum erit, quod aliquibus locis inueni, ut cum ex alieno territorio sumpsisset agros quos adsignaret, proprietatem quidem daret scilicet cui adsignabat, sed territorio, intra quod adsignabat, ius non auferret. sunt quoque quaedam diui Augusti edicta, quibus significant, quotiens ex alienis territoriis agros sumpsisset et adsignasset ueteranis, nihil aliud ad co- .loniae iuris dictionem pertineat quam quod ueteranis datum adsignatumque sit. ita non semper quidquid cen- turiatum erit ad coloniam accedit, sed id tantum quod datum adsignatumque fuerit. sunt nihilo minus quaedam municipia, quibus extra murum nulla sit iuris dictio. Fluminum autem modus in aliquibus regionibus intra centurias exceptus est, id est adscriptum FLVMINI TAN- TVM, quod alueus occuparet. aliquibus uero regionibus non solum quod alueus occuparet, sed etiam agrorum aliquem modum flumini adscripsit, quoniam torrens uio- lentior excedit frequenter circa alueum centurias. Illud uero obseruandum, quod semper auctores diuisionum sanxerunt, uti quaecumque loca sacra, sepulchra, delubra, aquae publicae ac uicinales, fontes fossaeque publicae uicinalesque essent, item siqua conpascua, quamuis agri diuiderentur, ex omnibus eiusdem condicionis essent cuius ante fuissent. Adiectumque ius, ut et limites, id est de- cumani et cardines, aperti populo essent. et statuerunt decimanos et cardines maximos patentiores ceteris esse, quintarios autem et subrunciuos minime patentes, non mi- nus tamen quam qua uehiculo iter agi possit. in qui- busdam regionibus cum limites late patere iuberent, modus eorum limitum in adsignationem non uenit. saepe enim .et uiarum publicarum per centurias modus exceptus est. item sanxerunt, sicubi limites in aedificium aliquod in- ciderint, is cuius aedificium esset daret iter populo ido- neum per agrum suum, quod semper esset peruium. in quorundam uero uillis, qua limites transeunt, ianuae sunt semper patentes praestantesque populo iter. Nuper ecce quidam euocatus Augusti, uir militaris disciplinae, professionis quoque nostrae capacissimus, cum in Pannoniam agros ueteranis ex uoluntate et liberali- tate imperatoris Traiani Augusti Germanici adsignaret, in aere, id est in formis, non tantum modum quem ad- signabat adscripsit aut notauit, sed et extrema linea unius cuiusque modum comprehendit uti acta est men- sura adsignationis, ita inscripsit longitudinis et latitu- dinis modum. quo facto nullae inter ueteranos lites con- tentionesque ex his terris nasci potuerunt. namque antiqui plurimum uidebantur praestitisse, quod extremis in fini- bus diuisionis non plenis centuriis modum formis ad- scripserunt. paret autem quantum hoc plus sit, quod, ut supra dixi, singularum adsignationum longitudinem inscripserint, subsiciuorumquem quae in ceteris regionibus loca ab adsignatione discerni non possunt, posse effecerit diligentia et labore suo. unde nulla quaestio est, quia, ut supra dixi, adsignationem ex- trema quoque linea demonstrauit. Hoc quoque non praetermittam, quod plerisque locis inueni, ut modum agri non iugerum sed aliquo nomine .appellarent, ut puta quo in Dalmatia uersus appellant. idem uersus habet p. VIIIDCXL. ita iugero sunt uersus numero III . ego autem quotiens egeram mensuram, ita renuntiabam, IVGERA TOT, VERSVS TOT; ut, si forte controuersia esset uersum habere pedes VIIIDCXL, in iugeribus tamen fides constaret. in prouincia quoque Narbonense uaria sunt uocabula alii appellant libram, alii parallelam; in Spania centurias. ita sic, ut dixi, in consuetudine alicuius regionis inuenimus, sicut uidetur ita renuntiandum IVGERA TOT, VERSVS TOT, siue LIBRAE TOT, siue quod aliud uocabulum aliquo modo comprehensum fuerit. ita cum iugera adscripta fuerint, licet peregrinis uocabulis possit agi aliquid, iugerum nobis ratio sui fidem seruabit. Neque hoc praetermittam, quod in prouinciam Cyre- nensium conperi. in qua agri sunt regii, id est illi quos Ptolomeus rex populo Romano reliquit; sunt plinthides, id est laterculi quadrati uti centuriae, per sena milia pedum limitibus inclusi, habentes singuli laterculi iugera numero CCL; lapides uero inscripti nomine diui Vespa- siani sub clausula tali, OCCVPATI A PRIVATIS FINES P. R. PRESTITVIT. praeterea pes eorum, qui Ptolomeicus .appellatur, habet monetalem pedem et semunciam. ita iugeribus CCL, quae eorum mensura inueniuntur, accedere debet pars XXXIIII, et ad effectum iterum pars XXIIII et erunt uniuerso effectu monetali pede iug. CCCLVI . hunc igitur modum quattuor limitibus mensura s. s. inclusum uocamus medimna. quo appel- laret medimnon eorum mensura iugerum habere I, monetali autem mensura I. Item dicitur in Germania in Tungris pes Drusianus, qui habet monetalem pedem et sescunciam. Ita ubicumque extra fines legesque Romanorum, id est, ut sollicitius proferam, ubicumque extra Italiam ali- quid agitatur, inquirendum et de hac ipsa condicione diligenter praemoneo, nequid sit quod praeterisse ui- deamur. Haec sunt condiciones agrorum quas cognoscere potui. Hyginus Gromaticus, De Generibus Controversiarum DE GENERIBVS CONTROVERSIARVM Nunc de generibus controuersiarum perscribam, quae solent in quaestionem deduci. sunt autem haec de alluuione atque abluuione, de fine, de loco, de modo, .de iure subsiciuorum, de iure territorii. Item genera controuersiarum. De alluuione obseruatio haec est non quod de occupatoriis ageretur agris, sed quidquid uis aquae abstulerit, repetitionem nemo habebit. quae res necessi- tatem ripae muniendae iniungit, ita tamen ne alterius damno quicquam faciat qui ripam muniet. si uero in diuisa et adsignata regione tractabitur, nihil amittet possessor, quoniam formis per centurias certus cuique modus adscriptus est. Circa Padum autem cum ageretur, quod flumen tor- rens et aliquando tam uiolentum decurrit, ut alueum mutet et multorum late agros trans ripam, ut ita dicam, transferat, saepe etiam insulas efficiat, ad Cassius Longi- nus, prudentissimus uir, iuris auctor, hoc statuit, ut quid- quid aqua lambiscendo abstulerit, id possessor amittat, quoniam scilicet ripam suam sine alterius damno tueri debet; si uero maiore ui decurrens alueum mutasset, suum quisque modum agnosceret, quoniam non possessoris neglegentia sed tempestatis uiolentia abreptum apparet; .si uero insulam fecisset, a cuius agro fecisset, is possi- deret; aut si ex communi, quisque suum reciperet. Scio enim quibusdam regionibus, cum adsignarentur agri, adscriptum aliquid per centurias et flumini. quod ipsum prouidit auctor diuidendorum agrorum, ut quotiens tempestas concitasset fluuium, quod excedens alpes al- ueum per regionem uagaretur, sine iniuria cuiusquam deflueret; cum uero ripis suis curreret, proximus quis- que uteretur modum flumini adscriptum. nec erat ini- quum, quoniam maiores imbres aliquando excedere aquam iubent ultra modum flumini adscriptum et proxi- mos cuiusque uicini agros inundare. dictos tamen agros, id est hunc omnem modum qui flumini per centurias ascriptus erat, res publica populi quorundam uendidit in qua regione si de alluuione ageretur, magnae quae- stiones erunt, ut secundum aes quidquid uenditum est restituatur emptori. In quaestoriis uectigalibus agris fere eadem obser- uatio est quae et in adsignatis, quoniam secundum for- mas disputantur. De fine si agereturquae res intra pedum quin- .que aut sex latitudinem quaestionem haberet quoniam hanc latitudinem uel iter culturas accedentium occupat uel circumactus aratri; quod usu capi non potest iter enim non, quia ad culturas perueniatur, capitur usu id est quod in usu biennio fuitfinis enim multis docu- mentis seruabitur, in quo intuendum, utrum terminibus, aut arboribus notatis, aut fossis, aut uiis, aut riuis, aut iugis montium, aut diuergiis aquarum, aut, ut solet, uepribus, aut superciliis, aut rigoribus et saepe normali- bus, aut, ut conperi aliquibus locis, inter arua margini- bus quibusdam tamquam puluini sunt ex glarea Ti- beris limites constituti puluinis, saepe etiam limitibus. item petras notatas, quae in finibus sunt, pro terminis habebitis his enim fere generibus solent fines obser- uari. in quo intuendum. Si terminibus finem uides derigi, quales sint ter- mini, considerandum est. solent plerique lapidei esse. at uide e quo lapide, quoniam quique consuetudines fere per regiones suas habent. alii ponunt siliceos, alii .Tiburtinos, alii enchorios, alii peregrinos, alii autem politos et scriptos, alii aut robureos aut ex certa ma- teria ligneos, quidam etiam hos quos sacrificales uo- cant. et obseruant suam quaeque regio, ut dixi, consuetudinem, uti conueniat fides. item solent etiam terminos scribere litteris singularibus. quidam etiam numeros per ordinem scribunt, quidam et signa defo- diunt pro terminis. quidquid ergo fuerit pro loco ter- mini et obseruentur, custodiri debetur, ut ab uno ad unum derigatur; et si notae sunt, a nota ad notam saepe enim plures et in uno rigore sunt. quidquid fuerit et quem admodum cumque obseruari solitum fuerit, ita erit derigendum; quoniam, ut dixi, extremus finis intra quinque aut sex pedes quaestionem habet nam intra pedum VI possessionem usu nemo capit; itinera saepe ad culturas peruenientibus tam latum locum occupant, aut in aratris intra tot pedes aratrum circum arat. Si arboribus notatis fines obseruabuntur, uidendum quae partes arborum notatae sint. notae enim in pro- priis arboribus a foris ponuntur, ut arbores liberas in parte sua nota relinquat. si communes sunt arbores mediae, notantur utrimque, ut notae ad utrumque per- tineant, et ut appareant esse communes. et in hoc genere finitionis similiter dirigendum est. sunt et illae arbores .aliquando loco finitionis, quae ante missae dicuntur. et omnia genera quae insunt finitionum ut puta in uno agro esse omnia persequenda erunt. Nam si fossa erit finalis, uidendum utrum unius aut utriusque sit partis, et si in extremo fine facta; itemque uia utrum publica aut uicinalis aut duum communis aut priuata alterius; item riuis si obseruabitur finis, utrum naturalis sit riuus aut ex fossis arcessita aqua riuum fecerit, et utrum priuatus obseruari aut communis debeat; si iugis autem montium, quae ex eo nomine acci- piuntur, quod continuatione ipsa iugantur; nam et his quae summis montibus excelsissima sunt diuergia aquarum, ex quo summo loco aqua in inferio- rem partem diuergit; si uepribus, aut qualibus, priuatis aut com- munibus; superciliis, quae loca sunt ex plano in breui cliuo de- uexa intra pedes altitudinis XXX alioquin iam collis est. quae obseruationem hanc habent, ut ex eis superior possessor in planum usque descendat et sibi .defendat omnem locum deuexum; si rigoribus, cuiusque rigores obseruantur, et an nor- males. quod saepe in agris adsignatis inueniuntur et aliquando unus quisque rigor inter multos uicinos finem facit; si marginibus, quae res oculorum est, nequid ma- lignitate exaretur, similiter nequid a uicinis accersiri possit, aut marginibus coepti finitique loci inueniri possint; si limitibus, quod fuerit ex communibus, a medio, ex priuatis, ab extremis rigor obseruandus constituendusque. Sed consuetudines usque regionum nobis intuen- dae, nequid noui a nobis fieri uideatur ita enim fides professionis constabit, si maxime secundum morem regionis et nosmet quaestiones tractauerimus. De loco si agiturquae res hanc habet quaestionem, ut nec ad formam nec ad ullum scripturae reuertatur exemplum, sed tantum hunc locum nam hinc dico esse, et alter ex contrario similiter. quae res ex simili- tudine fere culturae comparationem accipit si incultus erit, id est si silua, cuius sit aetatis; et si par caesurae aetas, nequid arbores, ut solent, relictae, quas ante mis- sas uocant, et siluarum quoque aetates an sint pares. .et si uineae, similiter in comparatione an ordines aequi- distantes, an pari condicione, et an simili sint genere uitium. Constabit tamen rem magis esse iuris quam nostri operis, quoniam saepe usu capiuntur loca quae in bien- nio possessa fuerint. respiciendum erit tamen, quem admodum solemus uidere quibusdam regionibus parti- culas quasdam in mediis aliorum agris, nequis similis huic interueniat. quod in agro diuiso accidere non potest, quoniam continuae possessiones et adsignantur et red- duntur; et si forte incidit tale aliquid, commutatur locus pro loco, ut continua sit possessio. ita, ut dixi, in ad- signatis fieri non potest. argumentum itaque prudentiae est quam professionis. Praeterea solent quidam complurium fundorum con- tinuorum domini, ut fere fit, duos aut tres agros uni uillae contribuere et terminos qui finiebant singulos agros relinquere desertisque uillis ceteris praeter eam, cui contributi sunt, uicini non contenti suis finibus tol- lunt terminos, quibus possessio ipsorum finitur, et eos, quibus inter fundos unius domini fines obseruantur, .sibi defendunt. ita et haec respicienda erunt. Item quidam curant in extremis finibus fundorum suorum ponere per circuitum aliquod genus arborum, ut quidam pinos aut fraxinos, alii ulmos, alii cypressos, item alii soliti sunt relinquere qualecumque genus in extremo fine intactas, ex quibus neque frondem neque lignum neque cremium caedant. ita et hoc obseruandum. Praeterea consuetudines finitionum inspectae cum fuerint, nouitas habet suspicionem. ut puta si terminus finem faciet per alium tractum, quare subito ad aliud genus finitionis transeatur, aut ad fossam aut ad ueprem aut uiam aut genus quod appellamus supercilium aut arbores quae ante missae sunt, suspicio est. sic tamen constabit fides De modo quaestiones fere in agris diuisis et ad- signatis nascuntur, item quaestoriis, et uectigalibus subiectis, quoniam scilicet in aere et in scriptura mo- dus conprehensus est. quod semper erit ad formam. Respiciendum et hoc, si duobus possessoribus con- ueniat aliquid ex modo illo, qui aere et in scriptura formae continetur, licet dominus aliquid uendidit. nam- .que hoc comperi in Samnio, uti quos agros ueteranis diuus Vespasianus adsignauerat, eos iam ab ipsis quibus adsignati erant aliter possideri. quidam enim emerunt aliqua loca, adieceruntque suis finibus et ipsum, uel uia finiente uel flumine uel aliquodlibet genere sed nec uendentes ex acceptis suis aut ementes adicientesque ad acceptas suas certum modum taxauerunt, sed ut quis- que modus aliqua, ut dixi, aut uia aut flumine aut ali- quo genere finiri potuit, ita uendiderunt emeruntque. ergo ad aes quomodo perueniri potest, si ad posses- siones, sicut dixi, duobus, inter quos controuersia est, conuenerit? In eis autem qui uectigalibus subiecti sunt, fere proximus quisque possessionis suae iunxit. ita ex hoc genere agrorum magnae quaestiones emptionis siue conductionis ad se pertinere probauerint, ut fere fit nisi utra pars hoc faciat, penes possessorem re- manebit. solent uero modum quidam in locationibus agrorum comprehendere, atque ita cauere, FVNDVM ILLVM, IVGERA TOT, IN SINGVLIS IVGERIBVS TANTVM. ita si in ea regione ageretur, ubi haec erit consuetudo, .ad cautiones scilicet respiciendum erit. inter quos dispu- tabitur acta utriusque mensura si nihil ad cautionem conueniat, id est neutrius possessio modum cautione comprehensum inpleat, magna erit rei confusio, quae- rendumque nequid in uniuersa regione magis opinione quam mensura modum complecti soliti sint. item qui- dam uendentes ementesque agros soliti sunt modum cau- tionem complecti; quod ipsum uidendum, nequid, ut supra dixi, opinione, non mensura, modum taxent. De iure subsiciuorum subinde quaestiones mouen- tur. subsiciua autem ea dicuntur quae adsignari non potuerunt, id est, cum sit ager centuriatus, aliqua inculta loca quae intra centurias erant, non sunt ad- signata. haec ergo subsiciua aliquando auctor diuisionis aut sibi reseruauit, aut alicui, id est aut aliquibus con- cessit aut rebus publicis aut priuatis personis; quae subsiciua quidam uendiderunt, quidam uectigalibus certo tempore locant. inspectis ergo perscrutatisque omnibus condicionibus inueniri poterit, quid sequi debeamus. Sed et illud meminerimus. cum diuus Vespasianus subsiciua omnia, quae non uendidissent aut aliquibus .personis concessa essent, sibi uindicassent, itemque diuus Titus a patrem coemptum hunc reditum te- neret, Domitianus imp. per totam Italiam subsiciua possidentibus donauit, edictoque hoc notum uniuersis fecit. cuius edicti uerba, itemque constitutiones quas- dam aliorum principum itemque diui Neruae, in uno libello contulimus. De iure territoriorum paene omnem percunctatio- nem tractauimus, cum de condicionibus generatim perscri- beremus. de quibus quid possimus aliud suadere, quam ut leges, ut supra dixeram, perlegamus, et ut interpre- tentur secundum singula momenta? utrum suis con- dicionibus remaneant fines ab antiquis obseruati, an ali- quid adiectum aut ablatum sit; et quomodo obseruata sint territoria, aliquando summis montium iugis et di- uergiis aquarum, aliquando limitibus perductis, aliquando ipsius diuisionis derectione. ita, ut diximus, leges semper curiose perlegendae interpretandaeque erunt per singula uerba. et si ita uim legum perscrutandarum suadeo, ac sic, ut ita dixerim, per articulamenta membrorum pertemptari solent corpora. De uia et actu et itinere et ambitu et accessu et ruius et uallibus fossis fontibus saepe mouentur conten- tiones. quae omnes partes non nostram sed forensis .officii, id est iuris ciuilis, operam exigunt nos uero tunc eis interuenimus, cum aut derigendum aliquid est quaestionibus aut, si forma aliqua aliquid notatum in- uenitur, repetendum est. Hyginus Gromaticus, Constitutio Limitum sp. . CONSTITVTIO LIMITVM Inter omnes mensurarum ritus siue actus eminentis- .sima traditur limitum constitutio. est enim illi origo caelestis et perpetua continuatio, cum quadam latitudi- nem recturae diuidentibus ratio tractabilis, formarum pulcher habitus, ipsorum etiam agrorum speciosa de- signatio. constituti enim limites non sine mundi ratione, quoniam decumani secundum solis decursum diriguntur, kardines a poli axe. unde primum haec ratio mensurae constituta ab Etruscorum haruspicum uel auctorum habet, quorum artificium disciplina; quod illi orbem terrarum in duas partes secundum solis cursum diuise- runt, dextram appellauerunt quae septentrioni subiacebat, sinistram quae ad meridianum terrae esset, ab oriente .ad occasum, quod eo sol et luna spectaret; alteram li- neam duxerunt a meridiano in septentrionem, et a media ultra anticam citra posticam nominauerunt. ex quo haec constitutio liminibus templorum adscribitur. Ab hoc exemplo antiqui mensuras agrorum normali- bus longitudinibus incluserunt. primum duos limites con- stituerunt unum, qui ab oriente in occidentem dirigeret. hunc appellauerunt duodecimanum ideo, quod terram in duas partes diuidat et ab eo omnis ager nominetur. alterum a meridiano ad septentrionem; quem kardinem nominauerunt a mundi kardinem. Duodecimanum postea decimanum appellauerunt. quare a decem potius quam a duobus? sicut dipundium nunc dicimus duopondium, et quod dicebant antiqui duouiginti nunc dicimus uiginti, similiter duodecimanus decimanus est factus. Reliquos limites fecerunt angustiores, et qui specta- bant in orientem prorsos, qui ad meridianum, trans- uersos appellauerunt. limites autem appellati a limo, id est antiquo uerbo transuersi nam et limum cinctum ideo quod purpuram transuersam habeat, item .limina ostiorum. postea et prorsos et transuersos limites appellauerunt a liminibus, quod per eos agrorum itinera seruentur. postea apud quosdam nomina a loci natura acceperunt, et qui ad mare spectant maritimi appellantur, qui ad montem, montani. omnis ergo huius mensurae et recturae longitudo rationaliter limes ap- pellatur nec interest quicquam, decimanum aut limitem dicamus. Decimanus autem primus maximus appellatur, item kardo nam latitudine ceteros praecedunt. alii limites sunt actuarii, atque alii linearii. actuarius limes est, qui primus actus est, et ab eo quintus quisque; quem si nu- meres cum primo, erit sextus, quoniam quinque centu- rias sex limites cludunt. reliqui medii limites linearii appellantur, in Italia subrunciui. actuarii autem, extra maximos decimanum et kardinem, habent latitu- dinem ped. XII. per hos iter populo sicut per uiam publi- .cam debetur id enim cautum est lege Sempronia et Cor- nelia et Iulia. quidam ex his latiores sunt quam ped. XII, ut hi qui sunt per uiam publicam militarem acti habent enim latitudinem uiae publicae. linearii limites a quibus- dam mensurae tantum disterminandae causa sunt consti- tuti, et si finitimi interueniunt, latitudinem secundum legem Mamiliam accipiunt. in Italia etiam itineri publico seruiunt sub appellatione subrunciuorum habent latitu- dinem ped. VIII. hos conditores coloniarum fructus as- portandi causa publicauerunt. nam et possessiones pro aestimio ubertatis angustiores sunt adsignatae ideoque limites omnes non solum mensurae sed et publici itineris causa latitudines acceperunt. Secundum antiquam consuetudinem limites diriguntur. quare non omnis agrorum mensura in orientem potius quam in occidentem spectat. in orientem sicut aedes sacrae. nam antiqui architecti in occidentem templa recte spectare scripserunt postea placuit omnem reli- gionem eo conuertere, ex qua parte caeli terra inlumi- natur. sic et limites in orientem constituuntur. Multi ignorantes mundi rationem solem sunt secuti, .hoc est ortum et occasum, quod is semel conprehendi ferramento non potest. quid ergo? posita auspicaliter groma, ipso forte conditore praesente, proximum uero ortum conprehenderunt, et in utramque partem limites emiserunt, quibus kardo in horam sextam non conuenerit. et quidam, ne proximarum coloniarum li- mitibus ordinatos limites mitterent, relicta caeli ratione mensuram constituerunt, qua tantum modus centuriarum et limitum longitudo constaret. quidam agri longitudinem secuti et qua longior erat, fecerunt deci- manum. quidam in totum conuerterunt, et fecerunt decimanum in meridianum et kardinem in orien- tem, sicut in agro Campano qui est circa Capuam. Modum autem centuriis quidam secundum agri ampli- tudinem dederunt; in Italia triumuiri iugerum quinqua- genum, aliubi ducenum; Cremonae iugerum CCX; diuus Augustus in Veturia Emeritae iugerum CCCC, quibus diuisionibus decimani habent longitudinis actus XL, kar- dines actus XX, decimanus est in orientem. Quibusdam deinde coloniis perticae fines, hoc est .primae adsignationis, aliis limitibus, aliis praefecturae continentur. in Emeritensium finibus aliquae sunt prae- fecturae, quarum decimani aeque in orientem diriguntur, kardines in meridianum sed in praefecturis Mullicensis et Turgaliensis regionis decimani habent actus XX, kar- dines actus XL. nam et in alia praefectura aliter conuersi sunt limites, ut habeant in aeris inscrip- tionibus inter limitem nouum et ueterem iugera forte CXX haec sunt alterius partis subsiciua. Hae deinde agrorum diuisiones lapidum inscriptioni- bus tam uariis continentur quam et limitum actibus. alii uertices, alii latera, regionibus suis obsecundantes, multi tantum decimani maximi et kardinis lapides in- scripserunt, reliquos sine inscriptione ad parem posue- runt; quos ideo quod nulla significatione appareat, a quoto loco numerentur, mutos appellant diuus Augustus in adsignationibus suis numero limitum inscriptos la- pides omnibus centuriarum angulis defigi iussit nam locatione operis huius non solum quod ad publicos li- .mites pertineret iniunxit, uerum etiam inter acceptas ne roborei deessent termini cauit. inscripserunt quidam uertices lapidum et limitum tantum numerum significa- uerunt; alii ipsarum centuriarum, sic quem ad modum qui in lateribus inscripserunt. uel in uertice lapides sic inscripserunt, quem ad modum in decimano maximo et in kardine solet sic et ulteriores secundum nu- merorum suorum postulationem inscripserunt. uolue- runt autem limites inscriptionibus claudi ita, ut cuius centuriae essent lapides intelligerentur. sic quoque haec inscriptio obscura est. lapis autem in regione s. et u. hac ratione sic inscribitur quemadmodum supra; quarta enim illi lapidi portio clusaris uacat ab inscrip- tione; est ergo talis inscriptio s.d.u.k. in re- gione dextra et ultra eidem numeri sic inscribuntur. sic et in regione sinistra et citra, in regione dextra et citra eidem numeri sic inscribuntur. com- paremus nunc omnes quattuor lapides in unum, et in- .tueamur eorum quartas partes uacantes, quae in suis regionibus centurias litteris intra cludunt. sic et in suo interuallo distantes centurias his inscriptioni- bus cludunt. inspiciamus a maximo decimano et kar- dine singulorum lapidum inscriptiones. la- tera autem lapidum recte inscribuntur, quoniam amplio- res numeros capiunt; nam in uerticibus inscribi non facile omnia possunt. inscribitur enim lateribus D. D. LXXXXVIII V.K. LXXV. quae inscriptio si ratione ponatur, est optima; licet et quomodo cumque inscripta sit, perito mensori non latebit, quoniam certus est lapis, quo centuria cluditur. Multos limitum constitutiones in errorem deducunt, dum aut inscriptionem parum intellegunt aut aliter limites numerant. uolunt esse quidam decimanum alium primum, alium maximum et cum exierunt a decimano maximo, peractis centuriae actibus primum limitem nu- merant qui est secundus. deinde ad agrum de quo agitur cum perueniunt, nouam controuersiam inueniunt et de aliis quam de quibus agitur acceptis litigant, dum uo- .lunt esse primos decimanos duos et duos kardines. hoc si esset, inter decimanum maximum et quem uolunt pri- mum et centuria aliter appellaretur forte diceretur inter decimanum maximum et primum. sed quoniam is ipse primus est qui et maximus, continuo a decimano maximo et kardine centuria inscribitur D.D.I V.K.I, et S.D.I V.K.I, et D.D.I K.K.I, et S.D.I K.K.I. erit ergo nobis is primus qui et maximus. Sed et de li- mitibus quintariis quintum quemque quintarium uolunt. porro autem inter quintum et quintarium interest ali- quid quintus est qui quinto loco numeratur, quintarius qui quinque centurias cludit. hunc uolunt esse quintum, qui est sextus. nam et legum lationibus, quem admodum perlatum est, sic cauerunt, ut a decimano maximo quin- tus quisque spatio itineris ampliaretur. erat sane interpretatio legis huius ambigua, nisi eorum temporum formae sextum quemque limitem latiorem haberent significatione qua solent minores. tractemus .nunc diligentius quid dixerint. A DECIMANO MAXIMO QVINTVM QVEMQVE LATIOREM. a decimano quoniam decimanus erat, positi sunt deinde quinque limites, quo- rum nouissimus factus est latior; his quom decimanus accessit, sex fiunt. eandem obseruationem et in reliqua limitum parte esse uoluerunt quem ad modum a decimano maximo quinque limites ducebantur, quo- rum esset summus latior, sic et ab eo quintario, cui iam spatium definitum erat, quinque adiectis limitibus summo latitudinem suam seruari placuit. Quem ad modum ab antiquis acti sint limites, tractare coepimus itaque persequi omnia non alienum iudico. foeda est enim culpa neglegentiae, cum de constitutione disputemus, praeterire tot operum exemplaria. Finitis ergo ampliorum bellorum operibus, augendae rei publicae causa inlustres Romanorum uiri urbes con- stituerunt, quas aut uictoribus populi Romani ciuibus aut emeritis militibus adsignauerunt et ab agrorum noua dedicatione culturae colonias appellauerunt. uictoribus autem adsignatae coloniae his qui temporis causa arma .acceperant non enim tantum militum incremento rei publicae populus Romanus habuit; erat tunc prae- mium terra et pro emerito habebatur. multis legionibus contigit bella feliciter transigere et ad laboriosam agri culturae requiem primo tirocinii gradu peruenire nam cum signis et aquila et primis ordinibus ac tribunis de- ducebantur, modus agri pro portione officii dabatur. ferunt quidam postea indictum modum belli, et expleta centesima hostium congressione ad colendarum deductos terrarum agros. diuus Iulius, uir acerrimus et multarum gentium domitor, tam frequentibus bellis militem exer- cuit, ut dum uictorias numeraret, congressionum multi- tudinem obliuisceretur. nam milites ultra stipendia eme- rita detinuit, recusantes deinde ueteranos dimisit, mox eosdem ipsos ueniam commilitii rogantes recepit, et .post aliquot bella parta iam pace deduxit. aeque diuus Augustus in adsignata orbi terrarum pace exercitus, qui aut sub Antonio aut Lepido militauerant, pariter et suarum legionum milites colonos fecit, alios in Italia, alios in prouinciis quibusdam deletis hostium ciuitati- bus nouas urbes constituit, quosdam in ueteribus op- pidis deduxit et colonos nominauit. illas quoque urbes, quae deductae a regibus aut dictatoribus fuerant, quas bellorum ciuilium interuentus exhauserat, dato iterum coloniae nomine numero ciuium ampliauit, quasdam et finibus. ideoque multis regionibus antiquae mensurae actus in diuersum nouis limitibus inciditur nam tetran- tum ueterum lapides adhuc parent. sicut in Campania finibus Minturnensium; quorum noua adsignatio trans fluuium Lirem limitibus continetur citra Lirem postea adsignatum per professiones ueterum possessorum, ubi iam opportunarum finium commutatione relictis primae adsignationis terminis more arcifinio possidetur. Multis ergo generibus limitum constitutiones inchoatae sunt. quibusdam coloniis kardo maximus et decimanus non longe a ciuitate oriuntur. nam in proximo esse .debent, immo, si fieri potest, ex ipsa colonia inchoari sed quoniam uetusta municipia in ius coloniae trans- feruntur, stantibus iam muris et ceteris moenibus li- mites primos nisi a foris accipere non possunt. Multi facilitatem agri secuti et ubi plurimum erant adsignaturi, ibi decimanum maximum et kardinem con- stituerunt. antiqui enim propter subita bellorum peri- cula non solum erant urbes contenti cingere muris, uerum etiam loca aspera et excelsa saxis eligebant, ubi illis maximum propugnaculum esset et ipsa loci natura. haec uicina urbibus rupium multitudo limites accipere propter loci difficultatem non potuit, sed relicta est, ut aut sil- uas rei publicae praestaret, aut, si sterilis esset, uacaret. his urbibus, ut haberent coloniarum uastitatem, uicina- rum ciuitatium fines sunt adtributi, et in optimo solo decimanus maximus et kardo constituti; sicut in Um- bria finibus Spellatium. Quibusdam coloniis decumanum maximum ita consti- .tuerunt, ut uiam consularem transeuntem per coloniam contineret; sicut in Campania coloniae Axurnati. deci- manus maximus per uiam Appiam obseruatur fines qui culturam accipere potuerunt, et limites acceperunt reli- qua pars asperis rupibus continetur, terminata in extremi- tate more arcifinio per demonstrationes et per locorum uocabula. Quibusdam coloniis postea constitutis, sicut in Africa Admederae, decimanus maximus et kardo a ciuitate oriuntur et per quattuor portas in morem castro- rum ut uiae amplissimae limitibus diriguntur. haec est constituendorum limitum ratio pulcherrima. nam colo- nia omnes quattuor perticae regiones continet et est colentibus uicina undique, incolis quoque iter ad forum ex omni parte aequale. sic et in castris groma ponitur in tetrantem, qua uelut ad forum conueniatur. Hanc constituendorum limitum rationem seruare de- bebimus, si huic postulationi uel locorum natura suffra- gabit. saepe enim propter portum colonia ad mare po- nitur. cuius fines aquam non possunt excedere, hoc est litore terminantur; et cum sit colonia ipsa in litore, fines a decimano maximo et kardine in omnes quattuor .partes aequaliter accipere non potest. quaedam propter aquae commodum monti applicantur; quarum aeque decimanus maximus aut kardo relictis locis inter- ciditur ita, si trans montem coloniae fines perducuntur. multas colonias et ipsi montes finiunt; propter quod quattuor regionibus aequaliter pertica non potest diuidi, sed in alteram partem tota limitum rectura ser- uetur. Itaque si loci natura permittit, rationem seruare debemus sin autem, proximum rationi; non quo minus aliquid de finibus fiat aut amissionis periculum habeat si aliter egerimus, mensura sua uni cuique constabit, decimani suo nomine appellabuntur, tantundem kardines, fines terminis obligabuntur, nihil operi deerit nisi ratio, habebit tamen inter professores existimationem. nam nec illis coloniis hoc nomine quicquam iniuriae factum est, quod kardines loco decimanorum obseruantur, decimani loco kardinum omnis limitum connexio rectis angulis continetur, extremitas mensuraliter obligata est, nihil res publica, nihil possessor de finibus queritur; constat illis ratio mensurae, limitum ratio non constat, et potest dici .mensura orbis alterius aut certe sinistra, hoc est inuersa. cum ipsa kardinum appellatio a kardine mundi nomine- tur, quare ab oriente in occidentem dirigatur, nulla est ratio. quid ergo? licet exitum decimanus maximus non habeat oppositis montibus aut mari, habeat tamen ra- tionem, et ab eo in eam partem qua defecerit aeque suo interuallo centuriae nominentur. Quaerenda est ergo huius rationis origo. multi ita ut supra diximus solis ortum et occasum conprehende- runt, qui est omni tempore mobilis nec potest secundum cursum suum conprehendi, quoniam ortus et occasus signa a locorum natura uarie ostenduntur. sic et limitum ordinatio hac ratione conprehensa semper altera alteri disconuenit. hos qui ad limites constituendos hac ratione sunt usi, fefellit mundi magnitudo, qui se ortum et occasum peruidere crediderunt aut forte scie- runt errorem et neglexerunt, ei contenti tantum regioni ortum et occasum demetiri. immo contendisse feruntur ortum eum esse singulis regionibus, unde primum sol .appareat, occasum, ubi nouissime desinat hactenus diri- gere mensuram laborauerunt. quid quod nec illa ipsa regione solis conspectus recte potest deprehendi, nisi aequalibus ab ortu et occasu diastematibus ferramentum ponatur; quod in qua parte sit scire difficile est, quon- iam in diuersis orbis terrarum partibus mensurae aguntur. et illa ipsa regione, si sit illi forte ex altera parte campus per multa milia, mons ex altera et propior ferra- mento, necesse est ex illa parte apertiore sol longius conspiciatur, ex hac deinde, qua mons inminet, parere cito desinat. et si kardo a monte non longe nascatur siue decimanus, quomodo potest cursus conprehendi recte, cum ferramento sol occiderit et trans montem sol adhuc luceat et eisdem ipsis adhuc campis in ulteriore parte resplendeat? Quaerendum est primum quae sit mundi magnitudo, quae ratio oriundi aut occidendi, quanta sit mundo terra. aduocandum est nobis gnomonices summae ac diuinae artis elementum explicari enim desiderium nostrum ad uerum nisi per umbrae momenta non potest. ortum enim aut occasum ne ab extrema quidem parte orbis terrarum .peruidere quisquam potest, cum a sapientibus tradatur terram punctum esse caeli et infra solem amplo dia- stemate spiritum sumere. nam et Archimeden, uirum praeclari ingenii et magnarum rerum inuentorem, ferunt scripsisse, quantum arenarum capere posset mundus, si repleretur. credamus ergo illum diuinarum rerum magnitudinem ante oculos habuisse. qua ratione, dica- mus, tot saeculis unus mortalium hoc scire potuerit? unus propter hoc laborauit et per incrementa umbrarum deprehendit. Caeli autem punctum terram esse certam sic de- scribunt, quod dicant a polo ad Saturni circulum inter- uallum esse quod Graeci hemitonion appellant; a Saturno deiude ad Iouem hemitonion; ab hoc deinde ad Martem tonon; a Marte deinde ad solem ter tantum esse quantum a polo ad Saturnum, hoc est trihemitonion; a sole deinde tantum esse ad Venerem, quantum a Saturno ad Io- uem, hemitonion; a Venere deinde ad Mercurium hemi- tonion; a Mercurio deinde ad lunam tantundem, hemi- .tonion; a luna ad terram tantum quantum a polo ad Iouem, tonon. sic terram punctum caeli esse ostendunt nam et ars musica per haec diastemata constare fertur. Solem autem ampliorem aliquot partibus quam terram describunt, et quod palam est ab eo inluminari diem, noctem esse in dimidium ipsius terrae obumbrationem. polum ipsum quinque circulis diuidunt in sex partes. sicut ait Vergilius quinque tenent caelum zonae. quarum una corusco semper sole rubens et torrida semper ab igni. quam circum extremae dextra laeuaque trahuntur caeruleae, glacie concretae atque imbribus atris. has inter mediamque duae mortalibus aegris munere concessae diuum, et uia secta per ambas, obliquus qua se signorum uerteret ordo. Quinque ergo circulis haec nomina adsignant. sum- mum, frigidissimae partis finem, septentrionalem appel- lant; secundum ab eo solistitialem; ab hoc deinde qui medium polum diuidit, aequinoctialem, quod in eum sol diei et noctis horas aequet. ab hoc deinde qui est aequi- .noctiali proximus, brumalem appellant nam et solisti- tiali est ordinatus. septentrionali deinde sescontrarium austrinalem appellant. circulus autem zodiacus, cuius fines sol negatur excedere, ex circulo aequinoctiali ad brumalem per diagonum extenditur ita, ut meridianum circulum ex utraque parte medium secet. per hunc sol, hoc est intra, ire fertur et orbem terrarum uiginti et quattuor horis circumire. harum ferunt XXIIII horarum iunctarum semper unum esse interuallum nam increscendi aut de- crescendi inter ipsas horas alternam esse mutationem. hoc ipsum per umbrarum motus ostenditur. nam cum sol orbem medium conscendit, umbras omnium rerum in hoc nostro tetartemorio meridiano axi facit ordinatas. ab hoc enim exemplo sescontrariae partis, quae uidetur eis- dem horis inluminari, umbra describitur. du- bium fortasse esset de parallelon nostri tetartemorii, si secundum zodiaci circuli cursum oceanus meridianus .interueniret nam totius terrae quattuor partes mari di- uiduntur, nec ultra hominibus quartae partis ire per- mittitur. sed quoniam oceanus meridianus subiacet cir- culo meridiano, quem zodiacus medium secat, apparet, inter aequinoctialem et meridianum circulum a media terra quidquid est in oriente, ultra cursum solis esse, quam regionem quidam sescontrariae partis appellant; et quidquid a media terra in occidente inter brumalem et meridianum circulum subiaceat, nostrae esse partis, si solis cursum sequamur; quoniam omnibus terris in hac parte in occidentem spectantibus umbras in dextrum emit- tit, exceptis illis quae sunt ab Aegypti fine usque ad ocea- num, qua finit circulus aequinoctialis. has terras ferunt in- habitare Arabas Indos et alias gentes. apud hos in occiden- tem spectantibus umbrae in sinistrum emittuntur; ex quo apparet eos ultra solis cursum positos. sicut ait Lucanus inuisum uobis, Arabes, uenistis in orbem, umbras mirati nemorum non ire sinistras. nam et Aegypto medio die umbra consumitur. ex hoc .ibidem mediam terrae partem esse conprehendimus. Optimum est ergo umbram hora sexta deprehendere et ab ea limites inchoare, ut sint semper meridiano or- dinati sequitur deinde ut et orientis occidentisque linea huic normaliter conueniat. primum scribemus circulum in loco plano in terra, et in puncto eius sciotherum po- nemus, cuius umbra et intra circulum aliquando intret certius est enim quam orientis et occidentis deprehen- dere. adtendemus quem ad modum a primo solis ortu umbra cohibeatur. deinde cum ad circuli lineam per- uenerit, notabimus eum circumferentiae locum. similiter exeuntem umbram e circulo adtendemus, et circumferen- tiam notabimus. notatis ergo duabus circuli partibus intrantis umbrae et exeuntis loco, rectam li- neam a signo ad signum circumferentiae ducemus, et mediam notabimus. per quem locum recta linea exire debebit a puncto circuli. per quam lineam kardinem dirigemus, et ab ea normaliter in rectum decimanos emit- temus et ex quacumque eius lineae parte normaliter interuerterimus, decimanum recte constituemus. Est et alia ratio, qua tribus umbris conprehensis me- .ridianum describamus. loco plano gnomonem consti- tuemus A B, et umbras eius qualescumque tres enotabimus CDE. has umbras normaliter conprehendemus, quanta latitudine altera ab altera distent. si ante meridiem con- stituemus, prima umbra erit longissima si post meri- diem, erit nouissima. has deinde umbras pro portione ad multipedam in tabula describemus, et sic in terra seruabimus. sit ergo gnomon AB, planitia B. tollamus umbram maximam et in planitia notemus signo C secundam similiter in planitia notemus signo D; sic et tertiam signo E; ut sint in basi pro portione longi- tudinis suae BEBDBC. eiciamus hypotenusas ex C in A et ex D in A. nunc puncto A et interuallo E cir- culum scribamus. ordinatas deinde lineas basi, hoc est planitiae, eiciamus in cathetum ex praecisuris hypotenu- sarum et circumferentiae, ex F in G et ex I in K. longissimam deinde lineam GF maximae um- brae inprimemus, et ab signo B notabimus GF; secun- .dam lineam umbrae secundae, notabimus KI. deinde ex signo F et I rectam lineam eiciemus; itemque ex CD, finibus umbrarum. hae duae lineae altera alteram con- praecident signo T. eiciemus deinde rectam lineam ex T et E; quae erit ortus et occasus. ex hac in rectum rec- tam lineam eiciemus, hoc est normaliter haec erit me- ridiano ordinata. eisdem signis te- trantem ipsum constituemus, et intuebimur quattuor caeli partes, quibus limitum ordinatio hac ratione con- stituta omni tempore conuenit. Si locus, in quo colonia constituitur, cultus erit, ex ipsa ciuitate maximum decimanum et kardinem incipie- mus, ita si colonia ab solo constituetur. decimanum maximum autem et kardinem optimi mensores agere de- bebunt, idem et quintarios ad singula claudere, ne quis error operi fiat, quod post amplum actum emendare sine rubore difficile est. quod si aut ferramenti uitium aut conspiciendi fuerit, uana contemplatio in uno quintario statim paret et tolerabilem habet emendationem. sub- runciui minus erroris habent periculum. hos tamen aeque .diligenter agere oportet, ne quam et hi recorrigendi mo- ram praestent. multi perpetuos limites ege- runt et in illa operis perseueratione peccauerunt, sicut in ueterum coloniarum finibus inuenimus, frequentius in prouinciis, ubi ferramento nisi ad interuersuram non utuntur. lineam autem per metas extende- mus, et per eam ad perpendiculum cultellabimus. actua- rios palos suo quemque numero inscriptos inter cen- tenos uicenos pedes defigemus, ut ad partitionem accep- tarum mensura acta appareat. limitibus se- cundum suam legem latitudines dabimus, et aperiri in perpetuum cogemus. plurimum enim agentibus praestat acti limitis perpetua rectura ex hoc deuerti nisi per ne- glegentiam non potest. cultis locis limitem sulcis optime seruabimus. prensis tamen in conspectu longinquo signis limitem agemus. si uero in propinquo sint duo signa quae ex recta linea normaliter con- spici possint, ut excussis longitudinibus longiorem li- neam ad breuioris longitudinem signo posito aequemus, ex quo ad interuersuram breuioris lineae rectam lineam .iniungamus, quae sit duorum signorum conspectorum lineae ordinata, ferramento explicabimus. sit ergo forma conspectus ABCD. nunc ex linea pri- mum constituta, quae est inter B et D, conspiciamus signum quod est inter B et A. prolato exiguum per ri- gorem ferramento normaliter paucas dictabimus metas ex signo E. prolato iterum exiguum ferramento in si- gnum F, signum conspiciemus ita ut rigorem ex E mis- sum secet signum G, et quicumque numeri fuerint sic obseruabimus. quomodo fuerit FE ad EG, si et FB tractabimus, erit longitudo conspectus inter B A. eadem ratione et alteram partem conspiciemus. quanto deinde longior fuerit, signo notabimus H, et ex hoc signo in B rectam lineam iniungemus, quae erit ordinata AC. Si limites post urbem constitutam inchoabi- mus, ex proximo decimanum maximum et kardinem in- cipiemus, eisque latitudinem secundum legem suam da- .bimus. Si propter locorum difficultatem prope urbem li- mites inchoari non poterint, tunc in ea regione, ubi adsignaturi erimus, decimanum maximum et kardinem sic constituemus sic, ut decimani ordinationem ortus et occasus teneant, kardines meridiani et septentrionis. Limitibus latitudines secundum legem et constitutio- nem diui Augusti debemus, decimano maximo pedes XL, kardini maximo pedes XX, actuariis autem limitibus omnibus decimanis et kardinibus pedes XII, subrunciuis pedes VIII. limitibus omnibus in mediis tetrantibus lapides defigemus ex saxo silice aut molari aut ne de- teriore, politos, in rotundum crassos pedem, in terram ne minus habeant pedes IIϛ, supra terram sesquipedem. Inscribendi nobis una sit ratio. hanc itaque ex omni opere certissimam eligamus, et hac potissimum utamur. decimano maximo et kardine maximo omnes lapides in frontibus inscribamus, reliquos in lateribus clusaribus. omnes enim centuriae singulos angulos habent clusares. .incipiamus ergo ponere lapides a decimano maximo et kardine, inscriptione qua debet DECIMANVS MAXIMVS. KARDO MAXIMVS DECIMANVS MAXIMVS. KARDO TOTVS. applicemus nunc singulas centurias maximo decimano siue kardini. hae omnes quattuor ternos lapi- des iam positos habent sequitur ut illis unus tantum clusaris angulus uacet, hoc est singuli; quibus debebit inscribi D.D.I V.K.I, et S.D.I V.K.I, et D.D.I K.K.I, et S.D.I K.K.I. sic et in ceteris obseruare de- bebimus. his angulis lapides defigamus, qui- bus centuriarum appellationes in lateribus adscribemus ad terram deorsum uersus. S.D.I V.K.I in ea parte lapidis inscribemus quae erit s.d.I, aeque ultra k. primum. quod quoniam in latitudinem exponi in hac planitia non potest, inscripturam lapidi adplicabimus, quam in re ipsa lapis habere debebit. sic et D.D.I V.K.I; sic et S.D.I K.K.I. quoniam ab uno .umbilico in quattuor partes omnis centuriarum ordo conponitur, ab unius primae centuriae incremento omnes inscriptiones singulis angulis cluduntur quidquid enim ultra primum kardinem nominatur, perseuerat usque ad extremum finem ultra primum uocari. sic et kitra; si- militer dextra aut sinistra. et cum decumano ma- ximo siue kardines omnes lapides positi fuerint, per successionem singulis centuriis quartus lapis deerit, cui posito centuriae appellationem inscribere debemus. his deinde cum quartum lapidem posuerimus, sequenti loco centuriae quartus angulus tantum uacabit, quo numerus inscribatur ipsius. ad summam omnes clu- sares angulos centuriarum lineis diagonalibus conprehen- demus. sic et in toto opere exteriores anguli centurias cludunt ab inscriptione decimani ma- ximi et kardinis maximi. Cum centurias omnes inscriptis lapidibus terminaue- rimus, illa quae rei publicae adsignabunt, quamuis limi- tibus haereant, priuata terminatione circumibimus, et in forma ita ut erit ostendemus, SILVAS siue PASCVA PV- BLICA siue utrumque. quatenus erit, inscriptione reple- .bimus, ut et in forma loci latitudinem rarior litterarum dispositio demonstret. harum siluarum extremitatem per omnes angulos terminabimus. Eadem ratione terminabimus fundos exceptos siue concessos, et in forma sicut loca publica inscriptionibus demonstrabimus. Concessos fundos aeque similiter ostendemus, ut FVN- DVS SEIANVS CONCESSVS LVCIO MANILIO SEI FILIO. in adsignationibus enim diui Augusti diuersas habent condiciones fundi excepti et concessi. excepti sunt fundi bene meritorum, ut in totum priuati iuris essent, nec ullam coloniae munificentiam deberent, et essent in solo populi Romani. concessi sunt fundi ei quibus indultum est, cum possidere uni cuique plus quam edictum con- tinebat non liceret. quem ad modum ergo eorum uete- rum possessorum relicta portio ad ius coloniae reuoca- tur, sic eorum quibus plus possidere permissum est omnium enim fundos secundum reditus coemit et militi adsignauit. inscribemus ergo concessos sic, ut in aere permaneant. Aeque territorio siquid erit adsignatum, id ad ipsam urbem pertinebit nec uenire aut abalienari a publico li- .cebit. id DATVM IN TVTELAM TERRITORIO adscribe- mus, sicut siluas et pascua publica. Quod ordini coloniae datum fuerit, adscribemus in forma SILVA ET PASCVA, ut puta SEMPRONIANA, ITA VT FVERVNT ADSIGNATA IVLIENSIBVS. ex hoc appa- rebit haec ad ordinem pertinere. Aeque lucus aut loca sacra aut aedes quibus locis fuerint, mensura conprehendemus, et locorum uocabula inscribemus. non exiguum uetustatis solet esse instru- mentum, si locorum insignium mensurae et uocabula aeris inscriptionibus constent. Siqua regio in extremitate limites non acceperit, eum locum uacantem significabimus hac inscriptione LOCVS EXTRA CLVSVS. et extremitatem deinde terminis lapideis obligabimus, interposito ampliore spatio, et aris inscriptis conditoris nomine et coloniae finibus. extra clusa regio ideo, quod ultra limites finitima linea cludi- tur. linea autem finitima si limitibus conprehensa non fuerit, optimum erit extremitatem ad ferramentum rectis angulis obligare et sic terminos ponere. si fuerit mons asper et confragosus, per singulas petras finitimas notas inponemus et ubi potuerit inscriptiones sic et in forma significabimus. praeterea in Sicilia, ubi montium altitudo et asperitas est. nam in .planis quamuis omnium centuriarum subsiciua lapidibus inscriptis conprehendantur, certis tamen locis aras lapi- deas ponere debebimus, quarum inscriptio ex uno la- tere perticae applicato finem coloniae demonstret, ex al- tero, qua foras erit, adfines. ubi fines angulum facient, ternum angulorum aras ponemus. sic et in locis mon- tuosis. et has utraeque ciuitates consti- tuant adfines enim eisdem locis nomine imperatoris et finium earum inscriptione aras consecrare debebunt. Agro limitato accepturorum comparationem faciemus ad modum acceptarum, quatenus centuria capere possit aestimabimus, et in sortem mittemus. solent enim culti agri ad pretium emeritorum aestimari. si in illa pertica centurias ducenum iugerum fecerimus et accipientibus dabuntur iugera sexagena sena besses, unam centuriam tres homines accipere debebunt, in qua illis tres partes aequis frontibus de terminabimus. omnium nomina sortibus inscripta in urnam mittemus, et prout exierint primam sortem centuriarum tollere debebunt. eodem .exemplo et ceteri. quod si illis conuenerit, ut conternati sortiri debeant, qui tres primam centuriarum sortem accipere debeant, conternationum factarum singula sor- tibus nomina inscribemus. ut si conuenerit Lucio Titio Luci filio, Seio Titi filio, Agerio Auli filio, ueteranis le- gionis quintae Alaudae, ex eis unum sorti nomen inscri- bemus et quoto loco exierit notabimus. si conternatio- nem urna faciet, singulis sortibus singulorum nomina inscribemus, et a primo usque ad tertium qui exierit erit prima conternatio. sic et ceterae. has conternationes sublata sorte quidam tabulas appellauerunt, quoniam codicibus excipiebantur, et a prima cera primam tabu- lam appellauerunt peracta deinde conternationum sor- titione omnes centurias sortibus per singulas inscribe- mus et in urnam mittemus inde quae centuria primum exierit, ad primam conternationem pertinebit. sit forte centuria D.D. XXXV V.K. XLVII hanc ex prima tabula tres accipere debebunt. quod in aeris libris sic inscribe- mus TABVLA PRIMA.D.D. XXXV V.K.XLVII L. TE- .RENTIO L. FILIO POLLIA IVGERA LXVIϛ, G. NVMISIO G.F. STELLATINA IVGERA XLVIϛ, P. TARQVINIO CN. F. TERENTINA IVGERA LXVIϛ. eodem exemplo et ce- teras sortes. Adsignare agrum secundum legem diui Augusti eatenus debebimus, qua falx et arater exierit; nisi ex hoc conditor aliquid immutauerit. primum adsignare agrum circa extremitatem oportet, ut a possessoribus uelut terminis fines optineantur; ex eo interiores perti- cae partes. siqua compascua aut siluae fundis concessae fuerint, quo iure datae sint formis inscribemus. multis coloniis inmanitas agri uicit adsignationem, et cum plus terrae quam datum erat superesset, proximis possessori- bus datum est in commune nomine compascuorum. haec in forma similiter conprehensa ostendemus. haec amplius quam acceptas acceperunt, sed ut in com- mune haberent. multis locis, quae in adsignatione sunt concessa, et ex his compascua fundi acceperunt. haec beneficio coloniae habent, in forma COMPASCVA PVBLICA .IVLIENSIVM inscribi debent nam et uectigal quamuis exiguum praestant. Subsiciuorum omnium librum facere scire debe- bimus, ut quando uoluerit imperator, sciat quot in eum locum homines deduci possint aut si coloniae concessa fuerint, CONCESSA COLONIAE in aere inscribemus. ita si rei publicae concessa fuerint, in aere SVBSECIVA CON- CESSA ut IVLIENSIBVS inscribemus. Omnes aeris significationes et formis et tabulis aeris inscribemus, data adsignata, concessa, excepta, reddita commutata pro suo, reddita ueteri possessori, et quae- cumque alia inscriptio singularum litterarum in usu fuerit, et in aere permaneat. libros aeris et typum per- ticae totius lineis descriptum secundum suas determina- tiones adscriptis adfinibus tabulario Caesaris inferemus. et siqua beneficio concessa aut adsignata coloniae fuerint, siue in proximo siue inter alias ciuitates, in libro bene- ficiorum adscribemus. et quidquid aliud ad instrumen- tum mensorum pertinebit, non solum colonia sed et ta- bularium Caesaris manu conditoris subscriptum habere .debebit. Agrum rudem prouincialem sic adsignabimus, quem ad modum supra diximus. si uero municipium in colo- niae ius transferetur, condicionem regionis excutiemus et secundum suam postulationem adsignabimus. multis locis conditores uniuersum locum coemerunt, multis male meritos fundorum possessione priuauerunt. ubi tamen aliquid concessum est et gratiae, in eius modi condicioni- bus interuenit C.V.P. ET REI PVBLICAE. hunc agrum secundum datam legem aut si placebit secundum diui Augusti adsignabimus eatenus QVA FALX ET ARATER IERIT. haec lex habet suam interpretationem. quidam putant tantum cultum nominari ut mihi uidetur, uti- lem ait agrum adsignare oportere. hoc erit ne acci- pienti siluae uniuersus modus adsignetur aut pascui. qui uero maiorem modum acceperit culti, optime secun- dum legem accipiet aliquid et siluae ad inplendum ac- ceptae modum. ita fiet ut alii sibi iunctas siluas acci- piant, alii in montibus ultra quartum forte uicinum. .primum ergo agrum limitibus includemus, hoc est cen- turiabimus. deinde acceptas terminabimus quicumque modus limitem excedit, commalliolari debet et sic in aere incidi. sortes autem sic inscribes, ut si una ac- cepta duas tres pluresue centurias continebit, has cen- turias et quantum ex accepta habeant in una sorte in- scribemus. ut si dabitur LXVIϛ et per tres centu- rias separabitur, d.d.I k.k.I iugera VIϛ, d.d.I k.k.II iugera XV, et d.d.II k.k.II iugera XLV, has una sors continere debebit. sub hoc exemplo et cetera fient. sortitos in agrum deducemus et fines assignabimus. fini- bus assignatis et ceteris mensuris partitis formas et quaecumque ad mensuras pertinebunt ita ut supra dixi a conditore ordinata rei publicae inferemus. Agrum arcifinium uectigalem ad mensuram sic redigere debemus, ut et recturis et quadam terminatione in perpetuum seruetur. multi huius modi agrum more .colonico decimanis et kardinibus diuiserunt, hoc est per centurias, sicut in Pannonia mihi autem uidetur huius soli mensura alia ratione agenda. debet enim aliquid interesse inter agrum inmunem et uectigalem. nam quem ad modum illis condicio diuersa est, mensurarum actus dissimilis esse debet. nec tam anguste professio nostra concluditur, ut non etiam per singulas prouincias priuatas limitum obseruationes dirigere possit. agri autem uectigales multas habent constitutiones. in qui- busdam prouinciis fructus partem praestant certam, alii quintas alii septimas, alii pecuniam, et hoc per soli aestimationem. certa enim pretia agris constituta sunt, ut in Pannonia arui primi, arui secundi, prati, siluae glandiferae, siluae uulgaris, pascuae. his omnibus agris uectigal est ad modum ubertatis per singula iugera con- stitutum. horum aestimatio nequa usurpatio per falsas .professiones fiat, adhibenda est mensuris diligentia. nam et in Phrygia et tota Asia ex huius modi causis tam frequenter disconuenit quam in Pannonia. propter quod huius agri uectigalis mensuram a certis rigoribus con- prehendere oportet ac singula terminis fundari. quibus- dam interuersuris lapides politos quadratos inscriptos lineatos defigere in eam partem qua res exiget oportebit. omnium rigorum latitudines uelut limitum obseruabimus interstitione limitari mensuras per strigas et scamna agemus. sicut antiqui latitudines dabimus, decimano maximo et k. pedes XX, eis limitibus transuersis, inter quos bina scamna et singulae strigae interueniunt, pedes duodenos, itemque prorsis limitibus, inter quos scamna quattuor et quattuor strigae cluduntur, pedes duodenos, reliquis rigoribus lineariis ped. octonos. omnem mensurae huius quadraturam dimidio longiorem siue latiorem facere debebimus et quod in latitudinem lon- .gius fuerit, scamnum est, quod in longitudinem, striga. primum constituemus decimanum maximum et kardinem maximum, et ab his strigas et scamna clu- demus. actuarios autem limites diligenter agemus, et in eis lapides inscriptos defigemus adiecto scamnorum numero. primum a d. m. et k. incipiemus inscriptiones uelut in quintariis ponere. primo lapidi inscribemus D M.K.M. ab hoc deinde sin- gulis actuariis limitibus similiter per ipsos inscribemus D.M. LIMES II, K.M. LIMES SECVNDVS. hac significa- tione omnium quattuor regionum limites conprehende- mus. his deinde quartis quadrarum angulis lapides eius generis ponemus sub hac inscriptione litteris singularibus D.D. V STRIGA PRIMA SCAMNO II. et hoc in lateribus lapidum. in fronte autem regionis indicium D.D.V.K. nunc quadrarum angulis lapides inscriptos inspiciamus. intra has .strigas et scamna omnem agrum separabimus, cuius totam positionem ad uerum formatam inspiciemus, secun- dum quod rei praesentis formam describamus. Hyginus Gromaticus, De Munition. Castrorum sp. . DE MVNITIONIBVS CASTRORVM Nunc papilionum tensionem cohortium supra .scriptarum ostendimus. Papilio unus occupat pedes X, accipit incrementum tensurae pedes II, tegit homines VIII. Plena centuria habet milites LXXX erunt papiliones X, qui decurrunt in longitudine pedum CXX. Nam quod ad latitudinem est he- mistrigii pedum XXX attinet, papilioni dantur pedes X, armis pedes V, iumentis pedes VIIII fiunt pedes XXIIII; hoc bis XLVIII quoniam, cum contrariae tendent, efficitur striga pedum LX, reliqui pedes XII qui conuersantibus spatio suffi- cient. Haec pedatura ad plenam centuriam est com- putata. Ex quibus in uigiliis singulis quaterni erunt et non plus quam octonos papiliones sin- gulae tendunt. Ita fiet ut centurio eorum in eadem pedatura eorum papilionum tensionem accipiat; alioquin plus dari oportuisset. Legiones, quoniam sunt militiae prouinciales .fidelissimae, ad uallum tendere debent, ut opus ualli tueantur et exercitum gentibus imperatum suo numero corporali in muro teneant. Quando au- tem supplementa plura fuerint, ubi necesse est cohortis pedaturam extendere, seruata latitudine hemistrigii, et id pede manenti, eam mutabimus, ut quibus fuit CXX per CLXXX, sic sit XC per CCXL, in modum formae subiectae, uel LX per CCCLX, similiter ut forma ostenditur. XXX enim pedes per DCCXX cohors in unum occupat nunc, quotiens latitudo duplicatur, longitudo pari- ter minuetur. Quodsi legiones plures acceperimus et supplementa pauciora, ut necessarium sit cohor- tis circa uallum crebrius ponere, conuertimus peda- turam quod fuerit signis, tabulino erit nec hemis- trigia mutabimus ratione tensurae suae. Cuiusque generis formam subiecimus. Aliquando cohorti CL per CL solet adsignari, sed, in quantum fieri potest, deuitari debet de eo, quod centuriae suo ordine tendere non poterint et pedatura cohortis una parte nudabitur, sicut forma subiecta est. Cohors prima causa signorum et aquilae in- .tra uiam sagulariam et, quoniam duplum numerum habet, duplam pedaturam accipiet, utputa signis pedes CXX, tabulino pedes CCCLX, uel signis pedes CLXXX, tabulino pedes CCXL; formae ratio ut reliquis. Igitur si legiones impares, hoc est tres, acceptae fuerint, duae primae lateribus prae- torii per rigorem uiae sagularis tendere debebunt, alia in praetentura similiter per rigorem uiae sagu- laris intrantibus portam praetoriam parte laeua; dextra cohors contraria tendat ut possit exercitus combinatus educi. Quotiens autem quinque uel sex legiones .acceptae fuerint, binae cohortes primae lateribus praetorii tendere debebunt, duae in praetentura supra quibus ualetudinaria, deinde uexillarii uel cohors secunda; et si res exiget, cohors peditata quingenaria loco uexillariorum solet superponi, et si strictior fuerit pedatura, cohorti legionariae dari debet, sed numero suo, ut CXX pedes ualetudina- rium et reliqua quae supra tendent accipiant, hoc est ueterinarium et fabrica, quae ideo longius posita est ut ualetudinarium quietum esse conualescenti- bus posset. Quorum pedatura in singulas species ad homines CC solet computari. Vexillarii legionum eandem pedaturam acci- .pere debent quam cohors legionaria, quae ad sescen- tenos homines computatur, causa impedimentorum. Tendere debent in praetentura uel latere praetorii, ut dixeram, super cohortes ut primas. Ad uallum, si fieri potest, ideo tendere non debent, quod le- gatus eorum pariter non sit et si casu ab hoste uallum interruptum fuerit, legio et legatus eorum per uexillarios factum esse contendet. Cohortes praetoriae lateribus praetorii tendere .debent et duplam pedaturam recipere quod tento- riis maioribus utantur. Primipilares etiam et euocati in eadem pedatura locum accipiunt. Equites praetoriani latere dextro praetorii, .singulares imperatoris latere sinistro. Quorum si maior numerus fuerit, utputa singulares DC, prae- toriani CCC, poterint CL singulares in striga prae- torianorum tendere. Ita fiet ut et pari numero dispositi sint et decuriones et reliqui principales eorum binos equos possidentes propensius tendant. Et si minor numerus utrorumque fuerit, ut centenis equitibus hemistrigiis suis laxius tendant, non erit haesitandum, quoniam officialibus lateri dextro proxi- mis ibi pedatura adsignaretur. Quodsi cohortes praetoriae impares acceptae .fuerint, quoniam numerus et dispositio dextra laeuaque praetorii cohortium a paribus esse debent, loco cohortis equites praetoriani ponentur. Singu- lares autem C si DCCC aut DCCCC fuerint, pari numero integris strigis lateribus tendere debebunt; si ad D fuerint, ut striga eis sufficiat. Illud maxime obseruare debebimus ut latus .praetorii non plus quam DCCXX pedes longitu- dinis accipiat. Ita fiet ut cohortes praetoriae et re- liquus numerus qui latere praetorii tendit integris strigis sua pedatura optime tendant. Nam, quan- tum ad latitudinem praetorii totius attinet, a CLX ad CCXX potest obseruari in longitudinem, ut su- pra dixi, pedum DCCXX. Stationi dari oportet secundum praetorium pedes XX et, si res exigit, pedes X sufficient. Item comitibus imperatoris nostri a pedibus L .ut ad LXX potest obseruari, in qua pedatura praefecto praetorio primo loco a uia principali adsi- gnari debet. Interposita deinde uia cohortes prae- toriae et reliquus numerus prout disponi debent de libello ostendimus. Aris institutis in formam partis imae, au- .guratorium parte dextra praetorii ad uiam princi- palem adsignabimus, ut dux in eo augurium recte capere possit; parte laeua tribunal statuitur, ut augurio accepto insuper ascendat et exercitum felici auspicio adloquatur. In introitu praetorii partis mediae ad uiam .principalem gromae locus appellatur quod turba ibi congruat siue in dictatione metationis posito in eodem loco ferramento groma superponatur, ut portae castrorum in conspectu rigoris stellam efficiant. Et professores eius artis causa supra scripta gromatici sunt cognominati. Viae uicinariae ideo dantur percurrentes .proxime sagularem, ut ad eruptionem exercitus ex- pediti progredi possint. Nunc praetenturae rationem exponam. Via .principalis quae est inter portas dexteriorem et sinistriorem, quae a principiis nomen obtinet, esse debet latitudine eadem qua opus pedum LX quod est inter uallum et legiones et ideo a quibusdam interuallum est cognominatum. Item uia quae ducit ad portam praetoriam,a praetorio sine dubio uia praetoria dicitur, latitudine, ut supra, pe- dum LX, propter quam rigore tensurae suae supe- riores strigae in praetentura non percurrunt, quo- niam ad uiam praetoriam signa spectare debebunt. Dabimus itaque infra uiam principalem le- .gatis pedaturam quod scamnum est appellatum nec communis strigarum dictationem metationis habet propter legionum numerum incertum, quod non semper latitudine a pedibus L ad LXXX ob- seruari debebit, prout numerus legionum effecerit. In quo tribuni cohortium praetoriarum tendere solent. Similiter tribunis legionum inferius adsi- gnari debet, quod aeque scamnum dicitur; a quo uia interposita alae miliariae uel quingenariae, et deinceps; prout quis tendere debebit in forma su- biecimus. Nunc, ut suo referam loco, ad alam milia- .riam. Turmas habet XXIIII, in eis decuriones, duplicarii, sesquiplicarii idem qui et numerus turmarum est. Alunt equos singuli decuriones ter- nos, duplicarii et sesquiplicarii binos. Sic super numerum equorum mille,deductis singulis qui in numerum computantur, XCVI. Ala quin- genaria turmas habet XVI, decuriones et reliqua prout numerum turmarum, amplius equos, ut su- pra, LXIIII. Et ideo in singulis equitibus terni pedes computantur; mille efficitur ut in eo pede praefectus alae pedaturam accipiat et principales eorum aliquo laxius tendant; alioquin singuli binos pedes et semisses acciperent. Quantum autem ad retenturam pertinet, uia .quae est super praetorio, per cuius rigorem utraque parte, cum maior exercitus est, hoc est quinque legiones et supra, portae quintanae dari solent, accipere debet latitudinem pedum XL; si portae ibi datae fuerint, L pedes accipiet, et cognomina- tur etiam quintana causa copiarum. Quaestorium dicitur quod aliquando quaes- .tores ibi pedaturam acceperint; quod est supra praetorium in rigore portae quae a cohortibus decimis ibi tendentibus decimana est appellata. Quaestorium minore esse debet latitudine quam praetorium, ut strigae statorum posticum praetorii proximae sint. In quo maxime legati hostium et obsides; et si qua praeda facta fuerit, in quaes- torio ponitur. Lateribus eiusdem tendere debent ad uiam .quintanam centuriae statorum ut posticum prae- torii tueantur et proximi sint praetorium; quibus duplam pedaturam adsignabimus quod eisdem ten- toriis utantur quibus cohortes praetoriae. Super quos cohors peditata quingenaria uel equitata, prout strigae magnitudo fuerit, poni debebit. Et per reliquas strigas cohortes peditatae uel equitatae ad uiam quintanam spectare debebunt; et super symmacharii et reliquae nationes tendere debebunt; et ita fiet ut omni parte nationes, ut supra scrip- tum, contineantur. Viae sagulariae XXX pedes sufficient; si .quinque legiones fuerint, XL pedes latitudinis accipere debebit. Scholae cohortibus primis, ubi munera legionum dicuntur, in scamno legatorum contra aquilam dari debent. Castra, in quantum fieri potuerit, tertiata .esse debebunt, ut flatus aurae aestus exercitus leniat. Hoc dixi tertiata, utputa longum pedes IICCCC, latum pedes MDC. Si longiora fuerint, classica dicentur nec bucinum in tumultu ad por- tam decimanam facile potuerit exaudiri; si latiora fuerint, proxime quadraturam sequens est dictatio. Quantum attinet ad ea quae sunt necessa- .ria, satis, puto, diligenter rettulimus, et si quae rationes adhuc fuerint necessariae, suo referam loco. Praeterea munitionem castrorum et soli elec- tionem in statuenda metatione et artem iniqui- tates locorum uitandi ne praeterisse uidear, breuiter in parte ima exponam. Interim ostendam inceptationem metationis .et numeros compositae formae recognoscamus. Ad- monebimus itaque quis ubi tendere debeat. Late- ribus praetorii cohortes praetoriae et equites prae- toriani, equites singulares imperatoris, alae milia- riae uel quingenariae; si pedatura permiserit, uexil- larii et cohortes secundae uel quinquaginta pedi- tatae quingenariae super cohortes primas. Praetendunt alae miliariae uel quingenariae, .Mauri equites, Pannonii ueredarii; classici omnes ideo praetendunt quod ad uias muniendas primi exeunt et quo sint tutiores, a Mauris equitibus et Pannoniis ueredariis operantes proteguntur; qui a cohortibus primis proximi tendere debent, uexillarii legionum; item exploratores in striga cohortis primae. Retendunt cohortes equitatae miliariae uel .quingenariae, quarum rationes subieci. Omnis miles prouincialis accipit pedaturam pedem adiecta quinta per totam latitudinem hemistrigii, eques autem duo semis adiecta quinta. Nunc quotiens numeros acceperimus, ut retenturam computemus, cohortes equitatas ad numerum peditum redigimus ut equi- tibus cum cohortibus suis pedaturam facilius adsi- gnemus. Habet itaque cohors equitata miliaria equites .CCXL, quod redigo ad peditem, ut pedem, quod accipit miles, redigo ad duo semis, quod accipit eques fit, dimidia sumpta, ductum quinquies. Sic tractabimus numerum equitum; fit CXX, du- cemus quinquies fit DC. Accedit ex ea cohorte miliaria, detractis equitibus, reliquid peditum DCCLX; fit cum superiore mille CCCLX. Memine- rimus itaque ad computationem cohortis equitatae miliariae pedaturam ad MCCCLX dari debeat. Cohors equitata quingenaria in dimidio ean- .dem rationem continet quam cohors miliaria. Habet itaque cohors equitata miliaria centurias X peditum, equites CCXL, turmas, decuriones VI; tendunt papilionibus CXXXVI, ex eo centuriones et decuriones singulis papilionibus utuntur. Cohors equitata quingenaria habet centurias VI, reliqua pro parte dimidia. Cohors peditata miliaria habet centurias X, .tendit papilionibus C, ex eis centuriones singulis. Item peditata quingenaria habet centurias VI, re- liqua ut supra. Nationes,Cantabri, Getuli, Palmyreni, .Daci, Brittones, centurias statorum et si quid aliud datum fuerit in exercitu symmachariorum, in retentura ponimus. Camelis cum suis epibatis singulis pedes V adsignabimus. Tendere debebunt, si in hostem exituri erunt, in praetentura iuxta classicos, si ad praedam portandam praesto erunt, intra quaestorium tendere debebunt. Datos itaque numeros, qui infra scripti sunt, .sic computabimus legiones III; uexillarii MDC; cohortes praetoriae IIII; equites praetoriani CCCC; equites singulares imperatoris CCCCL; alae milia- riae IIII, quingenariae V; Mauri equites DC; Pannonii ueredarii DCCC; classici Misenates D, Rauennates DCCC; exploratores CC; cohortes equi- tatae miliariae II, quingenariae IIII; cohortes peditatae miliariae III, miliariae quingenariae III; Palmyreni D, Getuli DCCCC, Daci DCC, Brittones D, Cantabri DCC; centuriae statorum II. Semper numeris acceptis retenturam compu- .tare debemus, ut sciamus quot hemistrigia inde- mestria in retentura nascantur. Nunc fit numerus qui retendit XIIIDCXL. Sumo partem dimidiam, ideo quod a paribus tendant nascantur; fit VIDCCCXX. Nunc latus praetorii componamus et praetenturam similiter computemus, sicut retentu- ram fecimus ut sciamus cohortibus legionnariis quid tabulino uel signis dare debeamus. Obseruare itaque debebimus ut, quotiens .tres legiones cum supplementis acceptae fuerint, dimidia pars castrorum DCCXX pedes latitudinis habeat et lateribus castrorum cohortibus tabu- lino XC, signis CCXL pedes adsignemus ut deducto tabulino cohortium et latitudine uiae sagularis, reliqui DC centum pedes supersint, ut alae milia- riae in praetentura ad pedem tendant. Vt nunc statuamus reliquos pedes statuamus DC, exple- mus latus unum praetorii ut sciamus quot alae in praetentura tensurae sint. Occupantur numero militum latere praetorii .pedes CCCCXX, praetorio pedes LX, stationi pedes XX, comitibus pedes LX, in uias pedes XL; quod fere in hac latitudine ita fuerit dispositio fiunt DC pedes. Nunc praetenturam ut componamus, nume- .rum equitum alarium qui sunt reliqui computemus. Fiunt IIII, partis dimidiae II. Accipere debet ala miliaria signis pedes CL, tabulino pedes DC. Hac ratione pedes CL efficiunt hemistrigia V. Accipit eques III pedes in longitudine pedum DC; sumo partem tertiam ut habeam equitum numerum qui in ea longitudine tendet fit CC; erit hemistrigii unius; et nunc hemistrigia ducimus V quinquies CC fit M alae miliariae pedatura. Reliquum autem numerum, sicut retenturam, .computemus ut sciamus similiter quot hemistrigia nascantur. Fit numerus, cum pedatura ualetudinarii, ueterinarii et fabricae quae in unum ad DC ho- mines computantur, VIII. Sumimus dimidiam fit IIII hoc erit partis dimidiae; est DC pedum per longitudinem, quod D homines capiet; ut diximus peditem adiectam quintam ad pedem acci- pere, nihil itaque intersit an ad numerum compu- tatum quintam partem adiciamus, an uero ex longitudine, ut nunc DC pedum, deducamus par- tem VI. Reliqui quingenti, tot homines capiet hemistrigium. Sed habemus numerum IIII; uidemus quo- .tiens D habeo quod est VIII; totidem hemis- trigia nascuntur. Fit CCXL, et superiores compu- tati alarium pedes CCC; fit in unum DXL. Pote- runt esse tensurae cohortium III; faciunt pedes DCCXX, ex quibus decedit quod numerus occupat, pedes DXL reliqui pedes CLXXX quo VI hemis- trigia nascuntur. Vt nunc uicinaria uia super cohor- tem primam, item numero quattuor pedum denum fit in uias pedes LX; reliqui pedes CXX, quod scamnis tribunorum et legatorum, singulis LX pedes, adsignabimus. Nunc si metator mille homines super nu- .merum compositum acceperit, ut in eadem peda- tura locus adsignetur, sic faciemus. Quoniam par- tis dimidiae D esse constat, quos capiet hemistri- gium, deducamus scamnis pedes X et uiam de inter alas tollamus, quae tunc datur si pedatura permittet; fiunt pedes XXX erit hemistrigium, quod D homines postea acceptos recipiet. Nunc e contrario similiter numeris composi- .tis deducamus homines M, quorum est pedatura striga pedum LX. Dabimus scamno legatorum pedes LXXX, tribunorum pedes LXX et uiam inter alas reponimus. Item lateri praetorii et retenturae similiter, .si quo plus uel minus fuerit, idem obseruabimus ut praetorium et comitum pedaturam, item quaesto- rium minuamus uel ampliemus, seruatis portioni- bus latitudinis. Viae autem abesse poterint, si pedatura strictior fuerit, inter cohortes praetorias et alas equitum, ideo quod, disciplinam militarem si obseruent ita ut dico, ad suum quisque nu- merum coniuncti conuenient. Et in retentura qui solent et quinquagenis .hominibus per strigas strictius seu laxius tendere, quoniam saepe numeros euenit commutari, ten- suram amplius efficiant quam strigae in eandem pedaturam incurrent. Nec plus ex eis deduci debet quam peditatae quingenariae super cohortes pri- mas, et si amplius supersunt ut nec strigam ex- pleant, necesse erit per reliquas strigas, ut dixi, artius tendant. Similiter ut laxius tendant effici- tur, quotiens reliquus numerus conuenit, ne totius metationis ordo turbetur. Vt retenturae per stri- gas aequali numero laxius tendant, retenturae numerum computatum, ut in praetentura, conuenit. Quodsi adhuc amplius seu minus quam os- .tendimus supplementa data fuissent, omnia immu- tabuntur et cohortes circa uallum aliter tendent. Nunc retenturae diximus partis dimidiae .numerum VIDCCCXX. Quoniam est latitudo DC pedum, uideo quot hemistrigia esse possint; ut nunc, erunt decem et septem, et quaestorio peda- tura sufficiens dari possit. Sumo itaque numeri partem XVII, quot hemistrigia esse diximus; fit CCCC erit numerus militum. Tendere debebunt per hemistrigium unum, adiecta quinta pedum LXXX fiunt pedes CCCCLXXX, unde efficitur ut duae cohortes latere retenturae tendant. Symmacharios et reliquas nationes quotiens .per strigas distribuimus, non plus quam tripertiti esse debebunt nec longe abalterutrum ut uiua tessera suo uocabulo citationes audiant. Obseruabi- mus primae strigae signis idem adsignari quod cohorti primae, ut uiae uicinariae percurrant. Erunt itaque lateribus cohortes XVI; prae- .tendent sex, retendent quattuor cohortes et singulae sexaginta per CCCLX; reliquae quattuor cohortes intra uiam sagularem. In quantum potui, domine frater, pro tiro- .cinio meo in breui omnes auctores sum persecutus et quidquid circa compositionem castrorum aestiua- lium instituerunt, in hoc libello, priusquam nume- ros instituerem, sub rationem omnia declaraui. Praecepta in omni inceptatione metationis scri- bendo nullus auctor in hunc diem ostendit, prop- ter quod spero sollicitudinem nostram digne tibi placituram. Exposuimus itaque suas species et uniuer- .sum exercitum suis locis constituimus; ostendimus etiam, si necessum fuerit, quis numerus commutari debeat. Quodsi alae in retentura positae fuerint et pedites in praetentura siue cohortes equitatae nulla necessitate cogente, sine dubio metatoris imperitiae signum est. Illud plane poterit obseruari ut, si cohortes equitatae in eo exercitu omnino non fuerint, ponamus alas quingenarias lateribus quaestorii ut retentura equitatum habeat. Nam quod ad legiones dispositas et diuiduos .numeros pertinet, quod et peritis compositione difficultates ostendet, methodum metationis a me exquisitam, ad numerum legionum pertinentem in- tento ingenio elaboraui, ut, si dignatus fueris iniun- gere, nouitatem metationis ad magnitudinem tuam primus adferam, quae tibi, spero, placebit si pri- mum cottidianam metationem tractabis. Nunc munitionem castrorum et reliqua quae .plures auctores scripserunt, breuiter perferamus. Munitio aestiualium obseruatur generibus quinque fossa, uallo, ceruolis, aggere, armis. Fossa loco securiori causa disciplinae, cuius .species est fastigata uel punica. Fastigata dicitur quae a summa latitudine lateribus deuexis in angus- tiam ad solum coniuncta peruenit. Punica dicitur quae latere exteriori ad perpendiculum dirigitur; contrarium deuexum fit, quomodo in fastigata. Quibus latitudo dari debeat ad minimum pedum quinque, altum pedes tres. Regressis pedibus exte- rius sexaginta per latitudinem portarum similiter fossa fiet, quod propter breuitatem titulum cogno- minatum est. Vallum loco suspectiori extrui debet cespite .aut lapide, saxo siue caemento. Sufficit latum pedes VIII, altum pedes VI et lorica parua fit. Similiter ante portas ad titulum, ut ad fossas, uallum; causa instructionis sanctum est cognominatum. Ceruoli trunci ramosi. Ad hos decurritur si .soli natura nimia teneritate cespes frangitur neque lapide mobili satis copiosum uallum extrui potest nec fossa fieri ut non ripae decidant. Quotiens ceruoli desunt et est locus suspec- .tior, armorum ordinibus castrorum IIII castra muniunt et per singulos ordines uigiliae crebrius ponuntur; et equites alterna uice castra circuire debent. Si in pacato solummodo tuendae disciplinae causa, unus ordo armorum sufficit et uigiliae rarius constituuntur. Aggeribus autem ita fit ut uallo, si locus .petrosus aut arenosus fuerit, quod sine dubio aggere facto munitionem castris praebet. Angulos castrorum circinari oportet quia .coxas efficiunt instabiliuntque opus propugnatio- nem tutans. Circinari debebunt ex angulo cohor- tium quae efficiunt latitudines operis pedum LX usque quo linea exteriores comprehenderit, quae efficiunt partem quartam. Similiter clauicula circinatur ex linea inte- .riore ualli, puncto mediae portae, adaperto circino ad cardinem portae; ex eo medio praeter uiam circinabis in eandem lineam quae centro seruiet. Item puncto manenti adicies latitudinem ad ualli et iterum circinabis in eandem lineam, ut intrantes semper detecti sint et aduenientes in recto cursu excludantur; nomenque ab effectu clauicula trahet. Nam quod attinet ad soli electionem in sta- .tuenda metatione, primum locum habent quae ex campo in eminentiam leniter attolluntur, in qua positione porta decimana eminentissimo loco cons- tituitur, ut regiones castris subiaceant; porta prae- toria semper hostem spectare debet. Secundum locum habent quae in plano constituuntur, tertium quae in colle, quartum quae in monte, quintum quae in loco necessario, unde et necessaria castra dicun- tur. Praecipue obseruari debebit uia quae lateri- .bus castrorum supersit. Ceterum quocumque latere flumen siue fontem habere debebunt in qualicumque positione castrorum. Iniqua loca, quae a prioribus nouercae appellantur, omni modo uitari debent ne mons castris immineat, per quem superuenire hostes aut prospicere possint quid in castris aga- tur; ne silua celatura hostes adiaceat neue fossa uel ualles per quas obrepi castris occulte possit; ne uicini fluminis torrentis subita tempestate castra inundata intereant. Meminisse oportet in hostico ascensus ualli .duplices et frequentis facere et tormentis tribuna- lia extruere circum portas, in coxis, in loco tur- rium. Maxime instruendum erit uallum tormentis ab eo latere quo nouercae, si uitari non potuerunt. Iustinianus, Digesta Iustiniani ...pr. DOMINI NOSTRI SACRATISSIMI PRINCIPIS IUSTINIANI IURIS ENUCLEATI EX OMNI UETERE IURE COLLECTI DIGESTORUM SEU PANDECTARUM LIBER PRIMUS DE IUSTITIA ET IURE Ulpianus libro primo institutionum. Iuri operam daturum prius ...pr.nosse oportet, unde nomen iuris descendat. est autem a iustitia appellatum nam, ut ele- ganter Celsus definit, ius est ars boni et aequi. Cuius merito quis nos sacerdotes appellet .iustitiam namque colimus et boni et aequi notitiam profitemur, aequum ab iniquo sepa- rantes, licitum ab illicito discernentes, bonos non solum metu poenarum, uerum etiam prae- miorum quoque exhortatione efficere cupientes, ueram nisi fallor philosophiam, non simu- latam affectantes. Huius studii duae sunt positiones, publicum et priua- .tum. publicum ius est quod ad statum rei Romanae spectat, priuatum quod ad singulorum utilitatem sunt enim quaedam publice utilia, quaedam priuatim. publicum ius in sacris, in sacerdotibus, in magistratibus constitit. priuatum ius tripertitum est collectum etenim est ex naturalibus praeceptis aut gentium aut ciuilibus. Ius naturale est, quod natura omnia .animalia docuit nam ius istud non humani generis proprium, sed omnium animalium, quae in terra, quae in mari nascuntur, auium quoque commune est. hinc descendit maris atque feminae coniunctio, quam nos matrimonium appellamus, hinc liberorum procreatio, hinc edu- catio uidemus etenim cetera quoque animalia, feras etiam istius iuris peritia censeri. Ius .gentium est, quo gentes humanae utuntur. quod a naturali recedere facile intellegere licet, quia illud omnibus animalibus, hoc solis hominibus inter se commune sit. Pomponius libro singulari enchiridii. Ueluti erga deum religio ut paren- .pr.tibus et patriae pareamus Florentinus libro primo institutionum. ut uim atque iniuriam pro- .pr.pulsemus nam iure hoc euenit, ut quod quisque ob tutelam corporis sui fecerit, iure fecisse existimetur, et cum inter nos cognationem quandam natura constituit, consequens est hominem homini insidiari nefas esse. Ulpianus libro primo institutionum. Manumissiones quoque iuris .pr.gentium sunt. est autem manumissio de manu missio, id est datio libertatis nam quamdiu quis in seruitute est, manui et potestati suppositus est, manumissus liberatur potestate. quae res a iure gentium originem sumpsit, utpote cum iure naturali omnes liberi nasce- rentur nec esset nota manumissio, cum seruitus esset incognita sed posteaquam iure gentium seruitus inuasit, secutum est beneficium manumissionis. et cum uno naturali no- mine homines appellaremur, iure gentium tria genera esse coeperunt liberi et his contra- rium serui et tertium genus liberti, id est hi qui desierant esse serui. Hermogenianus libro primo iuris epitomarum. Ex hoc iure gentium intro- .pr.ducta bella, discretae gentes, regna condita, dominia distincta, agris termini positi, aedificia collocata, commercium, emptiones uenditiones, locationes conductiones, obligationes insti- tutae exceptis quibusdam quae iure ciuili introductae sunt. Ulpianus libro primo institutionum. Ius ciuile est, quod neque in totum a .pr.naturali uel gentium recedit nec per omnia ei seruit itaque cum aliquid addimus uel detrahi- mus iuri communi, ius proprium, id est ciuile efficimus. Hoc igitur ius nostrum con- .stat aut ex scripto aut sine scripto, ut apud Graecos τῶν νόμων οἳ μὲν ἔγγραφοι, οἳ δὲ ἄγραφοι. Papinianus libro secundo definitionum. Ius autem ciuile est, quod ex legi- .pr.bus, plebis scitis, senatus consultis, decretis principum, auctoritate prudentium uenit. Ius praetorium est, quod praetores introduxerunt adiuuandi uel supplendi uel corrigendi iuris .ciuilis gratia propter utilitatem publicam. quod et honorarium dicitur ad honorem prae- torum sic nominatum. Marcianus libro primo institutionum. Nam et ipsum ius honorarium uiua .pr.uox est iuris ciuilis. Gaius libro primo institutionum. Omnes populi, qui legibus et mo- .pr.ribus reguntur, partim suo proprio, partim communi omnium hominum iure utuntur. nam quod quisque populus ipse sibi ius constituit, id ipsius proprium ciuitatis est uocaturque ius ciuile, quasi ius proprium ipsius ciuitatis quod uero naturalis ratio inter omnes homines constituit, id apud omnes peraeque custoditur uocaturque ius gentium, quasi quo iure omnes gentes utuntur. Ulpianus libro primo regularum. Iustitia est con- .pr.stans et perpetua uoluntas ius suum cuique tribuendi. Iuris praecepta sunt haec honeste .uiuere, alterum non laedere, suum cuique tribuere. Iuris prudentia est diuinarum atque .humanarum rerum notitia, iusti atque iniusti scientia. Paulus libro quarto decimo ad Sabinum. Ius pluribus modis dicitur uno .pr.modo, cum id quod semper aequum ac bonum est ius dicitur, ut est ius naturale. altero modo, quod omnibus aut pluribus in quaque ciuitate utile est, ut est ius ciuile. nec minus ius recte appellatur in ciuitate nostra ius honorarium. praetor quoque ius reddere dicitur etiam cum inique decernit, relatione scilicet facta non ad id quod ita praetor fecit, sed ad illud quod praetorem facere conuenit. alia significatione ius dicitur locus in quo ius red- ditur, appellatione collata ab eo quod fit in eo ubi fit. quem locum determinare hoc modo possumus ubicumque praetor salua maiestate imperii sui saluoque more maiorum ius dicere constituit, is locus recte ius appellatur. Marcianus libro primo institutionum. Nonnumquam ius etiam pro necessitu- .pr.dine dicimus ueluti est mihi ius cognationis uel adfinitatis. Decimus Iunius Iuvenalis, Saturae . SATVRAE SATVRA I Semper ego auditor tantum? numquamne reponam .uexatus totiens rauci Theseide Cordi? inpune ergo mihi recitauerit ille togatas, hic elegos? inpune diem consumpserit ingens Telephus aut summi plena iam margine libri scriptus et in tergo necdum finitus Orestes? nota magis nulli domus est sua quam mihi lucus Martis et Aeoliis uicinum rupibus antrum Vulcani; quid agant uenti, quas torqueat umbras Aeacus, unde alius furtiuae deuehat aurum pelliculae, quantas iaculetur Monychus ornos, Frontonis platani conuolsaque marmora clamant semper et adsiduo ruptae lectore columnae. expectes eadem a summo minimoque poeta. et nos ergo manum ferulae subduximus, et nos consilium dedimus Sullae, priuatus ut altum dormiret. stulta est clementia, cum tot ubique uatibus occurras, periturae parcere chartae. cur tamen hoc potius libeat decurrere campo, per quem magnus equos Auruncae flexit alumnus, si uacat ac placidi rationem admittitis, edam. cum tener uxorem ducat spado, Meuia Tuscum figat aprum et nuda teneat uenabula mamma, patricios omnis opibus cum prouocet unus quo tondente grauis iuueni mihi barba sonabat, cum pars Niliacae plebis, cum uerna Canopi Crispinus Tyrias umero reuocante lacernas uentilet aestiuum digitis sudantibus aurum nec sufferre queat maioris pondera gemmae, difficile est saturam non scribere. nam quis iniquae tam patiens urbis, tam ferreus, ut teneat se, causidici noua cum ueniat lectica Mathonis plena ipso, post hunc magni delator amici et cito rapturus de nobilitate comesa quod superest, quem Massa timet, quem munere palpat Carus et a trepido Thymele summissa Latino; cum te summoueant qui testamenta merentur noctibus, in caelum quos euehit optima summi nunc uia processus, uetulae uesica beatae? unciolam Proculeius habet, sed Gillo deuncem, partes quisque suas ad mensuram inguinis heres. accipiat sane mercedem sanguinis et sic palleat ut nudis pressit qui calcibus anguem aut Lugudunensem rhetor dicturus ad aram. quid referam quanta siccum iecur ardeat ira, cum populum gregibus comitum premit hic spoliator pupilli prostantis et hic damnatus inani iudicio? quid enim saluis infamia nummis? exul ab octaua Marius bibit et fruitur dis iratis, at tu uictrix, prouincia, ploras. haec ego non credam Venusina digna lucerna? haec ego non agitem? sed quid magis? Heracleas aut Diomedeas aut mugitum labyrinthi et mare percussum puero fabrumque uolantem, cum leno accipiat moechi bona, si capiendi ius nullum uxori, doctus spectare lacunar, doctus et ad calicem uigilanti stertere naso; cum fas esse putet curam sperare cohortis qui bona donauit praesepibus et caret omni maiorum censu, dum peruolat axe citato Flaminiam puer Automedon? nam lora tenebat ipse, lacernatae cum se iactaret amicae. nonne libet medio ceras inplere capaces quadriuio, cum iam sexta ceruice feratur hinc atque inde patens ac nuda paene cathedra et multum referens de Maecenate supino signator falsi, qui se lautum atque beatum exiguis tabulis et gemma fecerit uda? occurrit matrona potens, quae molle Calenum porrectura uiro miscet sitiente rubetam instituitque rudes melior Lucusta propinquas per famam et populum nigros efferre maritos. aude aliquid breuibus Gyaris et carcere dignum, si uis esse aliquid. probitas laudatur et alget; criminibus debent hortos, praetoria, mensas, argentum uetus et stantem extra pocula caprum. quem patitur dormire nurus corruptor auarae, quem sponsae turpes et praetextatus adulter? si natura negat, facit indignatio uersum qualemcumque potest, quales ego uel Cluuienus. ex quo Deucalion nimbis tollentibus aequor nauigio montem ascendit sortesque poposcit paulatimque anima caluerunt mollia saxa et maribus nudas ostendit Pyrrha puellas, quidquid agunt homines, uotum, timor, ira, uoluptas, gaudia, discursus, nostri farrago libelli est. et quando uberior uitiorum copia? quando maior auaritiae patuit sinus? alea quando hos animos? neque enim loculis comitantibus itur ad casum tabulae, posita sed luditur arca. proelia quanta illic dispensatore uidebis armigero! simplexne furor sestertia centum perdere et horrenti tunicam non reddere seruo? quis totidem erexit uillas, quis fercula septem secreto cenauit auus? nunc sportula primo limine parua sedet turbae rapienda togatae. ille tamen faciem prius inspicit et trepidat ne suppositus uenias ac falso nomine poscas agnitus accipies. iubet a praecone uocari ipsos Troiugenas, nam uexant limen et ipsi nobiscum. da praetori, da deinde tribuno. sed libertinus prior est. prior inquit ego adsum. cur timeam dubitemue locum defendere, quamuis natus ad Euphraten, molles quod in aure fenestrae arguerint, licet ipse negem? sed quinque tabernae quadringenta parant. quid confert purpura maior optandum, si Laurenti custodit in agro conductas Coruinus ouis, ego possideo plus Pallante et Licinis? expectent ergo tribuni, uincant diuitiae, sacro ne cedat honori nuper in hanc urbem pedibus qui uenerat albis, quandoquidem inter nos sanctissima diuitiarum maiestas, etsi funesta Pecunia templo nondum habitat, nullas nummorum ereximus aras, ut colitur Pax atque Fides, Victoria, Virtus quaeque salutato crepitat Concordia nido. sed cum summus honor finito conputet anno, sportula quid referat, quantum rationibus addat, quid facient comites quibus hinc toga, calceus hinc est et panis fumusque domi? densissima centum quadrantes lectica petit, sequiturque maritum languida uel praegnas et circumducitur uxor. hic petit absenti nota iam callidus arte ostendens uacuam et clausam pro coniuge sellam. Galla mea est inquit, citius dimitte. moraris? profer, Galla, caput. noli uexare, quiescet. ipse dies pulchro distinguitur ordine rerum sportula, deinde forum iurisque peritus Apollo atque triumphales, inter quas ausus habere nescio quis titulos Aegyptius atque Arabarches, cuius ad effigiem non tantum meiiere fas est. uestibulis abeunt ueteres lassique clientes uotaque deponunt, quamquam longissima cenae spes homini; caulis miseris atque ignis emendus. optima siluarum interea pelagique uorabit rex horum uacuisque toris tantum ipse iacebit. nam de tot pulchris et latis orbibus et tam antiquis una comedunt patrimonia mensa. nullus iam parasitus erit. sed quis ferat istas luxuriae sordes? quanta est gula quae sibi totos ponit apros, animal propter conuiuia natum! poena tamen praesens, cum tu deponis amictus turgidus et crudum pauonem in balnea portas. hinc subitae mortes atque intestata senectus. it noua nec tristis per cunctas fabula cenas; ducitur iratis plaudendum funus amicis. nil erit ulterius quod nostris moribus addat posteritas, eadem facient cupientque minores, omne in praecipiti uitium stetit. utere uelis, totos pande sinus. dices hic forsitan unde ingenium par materiae? unde illa priorum scribendi quodcumque animo flagrante liberet simplicitas? cuius non audeo dicere nomen? quid refert dictis ignoscat Mucius an non? pone Tigillinum, taeda lucebis in illa qua stantes ardent qui fixo gutture fumant, et latum media sulcum deducit harena. qui dedit ergo tribus patruis aconita, uehatur pensilibus plumis atque illinc despiciat nos? cum ueniet contra, digito compesce labellum accusator erit qui uerbum dixerit hic est. securus licet Aenean Rutulumque ferocem committas, nulli grauis est percussus Achilles aut multum quaesitus Hylas urnamque secutus ense uelut stricto quotiens Lucilius ardens infremuit, rubet auditor cui frigida mens est criminibus, tacita sudant praecordia culpa. inde ira et lacrimae. tecum prius ergo uoluta haec animo ante tubas galeatum sero duelli paenitet. experiar quid concedatur in illos quorum Flaminia tegitur cinis atque Latina. Scribonius Largus, Compositiones ep. SCRIBONIVS LARGVS CALLISTO SVO SALVTEM Inter maximos quondam habitus medicos Herophilus, Cai Iuli Calliste, ep.fertur dixisse medicamenta divum manus esse, et non sine ratione, ut mea fert opinio prorsus enim quod tactus divinus efficere potest, id praestant medicamenta usu experientiaque probata. animadvertimus itaque saepe inter deliberationes contentionesque medicorum auctori- tate praecellentium, dum quaereretur, quidnam faciendum aut qua ra- tione succurrendum sit aegro, quosdam humiles quidem et alioquin igno- tos, usu vero peritiores, vel quod fateri pudet longe summotos a disci- plina medicinae ac ne adfines quidem eius professioni, medicamento effi- caci dato protinus velut praesenti numine omni dolore periculoque li- berasse aegrum. quamobrem spernendi quidem sunt, qui medicinam spo- ep.liare temptant usu medicamentorum, non a medendo, sed a potentia effectuque medicamentorum ita appellatam, probandi autem, qui omni modo succurrere periclitantibus student. ego certe aliquotiens magnum scientiae consecutus sum titulum ex usu prospere datorum medicamen- torum multosque ex eadem causa non mediocrem gloriam tulisse memini. est enim haec pars medicinae vel maxime necessaria, certe antiquissima et ob hoc primum celebrata atque inlustrata, siquidem verum est anti- quos herbis ac radicibus earum corporis vitia curasse, quia timidum ge- nus mortalium inter initia non facile se ferro ignique committebant. quod etiam nunc plerique faciunt, ne dicam omnes, et nisi magna compulsi ne- cessitate speque ipsius salutis non patiuntur sibi fieri, quae sane vix sunt toleranda. cur ergo aliqui excludant medicinam ex usu medicamentorum, ep.non invenio, nisi ut detegant imprudentiam suam. sive enim nullum ex- perimentum eius generis remediorum habent, merito accusandi sunt, quod tam neglegentes in tam necessaria parte artis fuerint, sive experti quidem sunt eorum utilitatem, denegant autem usum, magis culpandi sunt, quia crimine invidentiae flagrant, quod malum cum omnibus ani- mantibus invisum esse debeat, tum praecipue medicis, in quibus nisi ple- nus misericordiae et humanitatis animus est secundum ipsius professionis voluntatem, omnibus diis et hominibus invisi esse debent. idcirco ne ep.hostibus quidem malum medicamentum dabit, qui sacramento medici- nae legitime est obligatus sed persequetur eos, cum res postulaverit, ut militans et civis bonus omni modo, quia medicina non fortuna neque personis homines aestimat, verum aequaliter omnibus implorantibus auxilia sua succursuram se pollicetur nullique umquam nocituram profi- tetur. Hippocrates, conditor nostrae professionis, initia disciplinae ab iure- ep.iurando tradidit, in quo sanctum est, ut ne praegnanti quidem medicamen- tum, quo conceptum excutitur, aut detur aut demonstretur a quoquam medico, longe praeformans animos discentium ad humanitatem. qui enim nefas existimaverint spem dubiam hominis laedere, quanto scelestius perfecto iam nocere iudicabunt? magni ergo aestimavit nomen decusque medicinae conservare pio sanctoque animo quemque secundum ipsius propositum se gerentem scientia enim sanandi, non nocendi est medi- cina. quae nisi omni parte sua plene excubat in auxilia laborantium, non praestat quam pollicetur hominibus misericordiam. desinant ergo, qui ep.prodesse adflictis aut nolunt aut non possunt, alios quoque deterrere ne- gando aegris auxilia, quae per vim medicamentorum frequenter exhiben- tur. etenim quasi per gradus quosdam medicina laborantibus succurrit. nam primum cibis ratione aptoque tempore datis temptat prodesse lan- guentibus; deinde, si ad hos non responderit curatio, ad medicamento- rum decurrit vim potentiora enim haec et efficaciora quam cibi. post, ubi ne ad haec quidem cedunt difficultates adversae valetudinis, tunc coacta ad sectionem vel ultimo ad ustionem devenit. at Asclepiades, maximus ep.auctor medicinae, negavit aegris danda medicamenta quidam enim hoc mendacio etiam pro argumento utuntur. poteram tamen, si verum id esset, dicere viderit Asclepiades, quid senserit; forsan non omnino in hanc partem animum intendit. homo fuit, parum feliciter se in hoc ne- gotio gessit. non deterreor persona, cum rem manifeste prodesse videam. nunc vero cum tam impudenter comminiscantur de eo, quid possum ultra dicere nisi genere quodam parricidium ac sacrilegium eos committere, qui haec dicunt? ille enim febricitantibus vitiisque praecipitibus correptis, ep.quae ὀξέα πάθη Graeci dicunt, negavit medicamenta danda, quia cibo vinoque apte interdum dato remediari tutius eos existimavit. ceterum in libro, qui Parasceuasticon, id est praeparationum, inscribitur, contendit ultimae sortis esse medicum, qui non ad singula quaeque vitia binas ter- nasque compositiones et expertas et protinus paratas habeat. vides ergo, quam non placeat Asclepiadi usus medicamentorum, cui, nisi plura quis ad quodque genus vitii medicamenta composita habeat, non videtur di- gnus professione medicinae. sed ista licentia nomine tantummodo medi- ep.corum propter quorundam neglegentiam latius processit. raro enim ali- quis, priusquam se suosque tradat medico, diligenter de eo iudicat, cum interim nemo ne imaginem quidem suam committat pingendam nisi probato prius artifici per quaedam experimenta atque ita electo, habeant- que omnes pondera atque mensuras exactas, ne quid errorum in rebus non necessariis accidat videlicet quia sunt quidam, qui pluris omnia quam se ipsos aestimant. itaque sublata est studendi cuique necessitas, et non solum antiquos auctores, per quos consummatur professio, qui- dam ignorant, sed etiam comminisci falsa de his audent. ubi enim delec- ep.tus non est personarum, sed eodem numero malus bonusque habetur, disciplinae ac sectae observatio perit, quodque sine labore potest contin- gere idemque dignitatis utilitatisque praestare videtur posse, unus quis- que id magis sequitur. sic ut quisque volet, faciet medicinam. quosdam enim a perverso proposito nemo potest movere et sane omnibus permisit liberum arbitrium magnitudo professionis. multos itaque animadverti- mus unius partis sanandi scientia medici plenum nomen consecutos. Nos vero ab initio rectam viam secuti nihil prius in totius artis percep- ep.tione, qua homini permittitur, iudicavimus, quia ex hac omnia commoda nos consecuturos existimabamus, non medius fidius tam ducti pecuniae aut gloriae cupiditate quam ipsius artis scientia. magnum enim et supra hominis naturam duximus posse aliquem tueri et recuperare suam et unius cuiusque bonam valetudinem. itaque ut ceteris partibus disciplinae, ita huic quoque, quae per medicamenta virtutem suam exhibet, curiose in- stitimus, eo magis quod percipiebamus in dies ex usu profectus eius, quos interdum supra fidem atque opinionem plurimorum exhibebamus. sed ep.quid ultra opus est probare necessarium usum esse medicamentorum, praecipue tibi, qui, quia percepisti utilitatem eorum, idcirco a me compo- sitiones quasdam petisti? ego autem memor humanitatis tuae candoris- que animi tui, quem omnibus quidem hominibus plene, mihi autem etiam peculiariter praestas, non solum quas desiderasti, verum etiam si quas alias de expertis in praesenti habui, in hunc librum contuli. cupio enim medius fidius, qua possum, tuae in me tam perseveranti benevolentiae respondere adiutus omni tempore a te, praecipue vero istis diebus. ut pri- ep.mum enim potuisti, non es passus cessare tuae erga me pietatis officium tradendo scripta mea Latina medicinalia deo nostro Caesari, quorum po- testatem tibi feceram, ut ipse prior legeres simpliciterque indicares mihi, quid sentires plurimum enim iudicio tuo tribuo; tu porro candidissimo animo et erga me benevolentissimo diligentiam meam sub tanti nominis editione non verbis, sed re probasti periculumque non minus tu iudicii quam ego stili propter me adisti, quo tempore divinis manibus laudando consecrasti. fateor itaque libenter unicas me tibi gratias agere, quod et ep.prius quam rogaveris consummasti amicissimo affectu vota mea et quod contigit mihi favore plenissimo tuo maturiorem percipere studii huius mei fructum ac voluptatem. ignosces autem, si paucae visae tibi fuerint com- positiones et non ad omnia vitia scriptae sumus enim, ut scis, peregre nec sequitur nos nisi necessarius admodum numerus libellorum. postea tamen, si et tibi videbitur, ad singula quaeque vitia plures compositiones colligemus. oportet enim copiam quoque earum selectam haberi, quoniam revera quaedam quibusdam magis et non omnes omnibus conveniunt propter differentiam scilicet corporum. quarum initium a capite faciemus ep.summum enim et quasi primum locum hoc obtinet dantes operam, ut simplicia prima ponamus interdum enim haec efficaciora sunt quam ex pluribus composita medicamenta. erit autem nota denarii unius pro Graeca drachma aeque enim in libra denarii octoginta quattuor apud nos sunt sicut drachmae apud Graecos incurrunt. primum ergo ad quae vitia compositiones exquisitae et aptae sint, subiecimus et numeris no- tavimus, quo facilius quod quaeretur inveniatur; deinde medicamento- rum, quibus compositiones constant, nomina et pondera vitiis subiunximus. Ad capitis dolorem primis diebus, etiam in febre I ind. Item ad eundem aliud II Ad capitis dolorem plurium dierum III Ad capitis dolorem omnem IIII Ad capitis dolorem, cum inveteraverit V Purgatio capitis per nares VI Alia purgatio per nares VII Alia purgatio VIII Purgatio capitis per os IX Sternutorium ad diuturnum capitis dolorem X Ad capitis omnem dolorem et quamvis veterem quae res in perpetuum sanat XI Ad comitialem morbum simplicia IIII, compositum unum XII Ad eundem aliud XIII Ad eundem aliud XIIII Ad eundem aliud XV Ad eundem aliud XVI Ad eundem aliud XVII Ad eundem aliud XVIII Item collyria lenia Ad conturbationes et epiphoras oculorum simplex res quae omni collyrio melius facit XIX Ad easdem collyrium XX Ad easdem aliud ex plantaginis suco mirificum XXI Ad easdem διαγλαύκιον nove factum XXII Ad plurium dierum ἐπιφορὰν cum glutinosa lacrima fluit XXIII Aliud collyrium ad tenuem lacrimam et ad pustulas et ulcera pura XXIIII Collyrium ad sordida ulcera et crustas, quas ἐσχάρας Graeci vocant. item ad carbunculos, pustulas, aspritudi- nem palpebrarum recentem XXV Collyrium lene quod facit ad tenuem et acrem lacrimam, pustulas et ad ustiones et ulcera. item ad solutas cicatrices quod quidam Ἀθήνιππον, alii διασμύρνης vocant XXVI Aliud ad idem ψιττακινόν XXVII Collyria acria et perichrista ad cicatrices extenuandas et palpebrarum aspritudinem XXVIII Alio modo ad idem XXIX Ad palpebras perungendas XXX Aliud quo Augustus usus est XXXI Collyrium ψωρικὸν ad caliginem et aspritudinem oculorum siccamque perturbationem quam ξηροφθαλμίαν Graeci vocant XXXII Aliud ad caliginem et aspritudinem XXXIII Aliud ad idem, quod magis mulieribus convenit XXXIIII Ad cicatrices extenuandas veteres et caliginem et aspritu- dinem acrem quod semel inunctum plurium dierum effec- tum exhibet XXXV Collyrium quod proprie ad aspritudinem et callositatem palpebrarum facit XXXVI Liquidum medicamentum ad veterrimam aspritudinem pal- pebrarum et callos durissimos XXXVII Aliud liquidum medicamentum ad suffusiones XXXVIII Ad auriculae dolorem et tumorem simplicia bene facientia sex XXXIX Ad idem compositum ex duabus rebus mirificum XL Ad tumorem et exulcerationem aurium XLI Aliud ad carnem in foramine auris excrescentem XLII Ad parotidas simplex XLIII Compositio ad idem XLIIII Alia compositio ad easdem antequam suppuraverint XLV Ad sanguinis eruptionem de naribus remedia XLVI Medicamentum compositum ad idem. si praefocabuntur obturatis naribus, qua ratione efficiatur ut adspirent et nihilominus nares spissatas habeant XLVII Ad ulcera in naribus compositiones duae XLVIII Ad idem XLIX Ad gravem odorem earum, quem ὄζαιναν Graeci dicunt L Ad polypos LI Ad gravedinem LII Ad dentium dolorem, quibus colluendum est LIII Quibus suffiri oportet LIIII Quae commanducare oportet LV Quae imponere extra LVI Qui moventur dentes, ut confirmentur LVII Ad eosdem aliud remedium LVIII Dentifricii Octaviae compositio LIX Dentifricium Octaviae Augustae. aliud Messalinae LX Ad fluorem gingivarum, quas praegnates quidam vocant, et fluorem sanguinis LXI Ad cancer in ore simplicia duo, compositum unum LXII Ad idem LXIII Ad faucium et uvae tumorem LXIIII Ad idem LXV Ad suppurationem faucium suspectam et iam factam LXVI Ad anginam LXVII Ad idem compositum ex pluribus LXVIII Item ad idem compositum ex pluribus LXIX Item ad idem compositum ex pluribus LXX Ad uvam diu iacentem LXXI Ad arteriam diu exasperatam LXXII Ad tumorem arteriae et tussim LXXIII Ad fluorem et raucitatem arteriae LXXIIII Arteriace qua melior non est, facit ad omne vitium arteriae vocemque eviratam restituit LXXV Ad suspirium simplicia quattuor LXXVI Ad idem compositum ex pluribus LXXVII Ad idem compositum ex pluribus LXXVIII Item ad idem compositum ex pluribus LXXIX Ad strumas simplicia duo LXXX Ad idem compositum ex pluribus et ad mammarum duri- tiem LXXXI Item ad idem compositum ex pluribus et ad omnem duri- tiem LXXXII Ad sanguinis eruptionem ex arteria vel de pectore vel de pulmone, simplicia quinque LXXXIII Ponenda extra quae sunt et quae evitanda LXXXIIII Pastillus ad idem LXXXV Pastillus ad idem LXXXVI Catapotium ad tussim cum fluore LXXXVII Catapotium ad tussim aridam LXXXVIII Catapotium ad tussim veterem LXXXIX Pastillus ad destillationem pectoris et quicquid supprimen- dum est, praecipue ad phthisicos initio somnum facit, do- lorem cuiusvis partis sedat XC Pastillus ad idem remissior Valentis praeceptoris mei XCI Pastillus ad stomachi solutionem. idem ad deiectionem et vesicae dolorem adiuvat et oculorum ἐπιφοράς XCII Pastillus ex odoribus, facit ad omnem dolorem, proprie autem ad tussim XCIII Medicamentum quod cocleario sumitur ad tussim aridam et lateris dolorem cum febre XCIIII Alterum medicamentum ad tussim aridam et horrores qui solent praecedere febres XCV Aliud medicamentum ad tussim aridam XCVI Ad lateris dolorem, sive cum febre, sive sine febre, Pacci Antiochi mirifica compositio XCVII Eadem ad morbo comitiali correptos, quos ἐπιληπτικοὺς dicunt et furiosos XCVIII Eadem ad scotomaticos et cephalalgicos XCIX Ad suspiriosos et ad vocis abscisionem C Ad musculos maxillares et facies pravas CI Ad duritiem mammarum muliebrium CII Ad stomachicos quod evidenter convenit CIII Ad eos quibus frequenter inacescit cibus et inflationibus urgentur et μελαγχολικούς CIIII Ad stomachi vitium quod cum siti ardescit CV Ad intestina et colum et vomicas et menstrua mulierum CVI Ad idem et comitialem morbum et furiosos et podagram CVII Ad stomachi solutionem et fluorem CVIII Ad stomachi dolorem et inflationem CIX Aliud ad idem CX Pastillus ad coeliacos et torminosos CXI Alter melior ad eosdem CXII Alter ad torminosos efficacior CXIII Pastillus qui per anum mittitur cum intestina cancer occu- pavit CXIIII Potio quae, cum hoc medicamentum subtus immissum est, proprie convenit CXV Ad εἰλεόν, quod est inflatio intestinorum perniciosa CXVI Ad idem vitium alterum medicamentum CXVII Ad idem quod per anum mittitur CXVIII Ad coli inflationem et dolorem vetustum CXIX Cassii medici colice bona CXX Tulli Bassi colice melior. eadem ad vitia muliebria facit CXXI Ad colum quod et in praesentia tollit dolorem et in futurum remediat CXXII Ad tumorem iecinoris et ad duritiam CXXIII Ad duritiam iocineris veterem CXXIIII Ad tumorem et dolorem iocinoris et lienis et renum et vesicae et qui propter haec mali coloris sunt. idemque prod- est ad aquae mutationes CXXV Ad tumorem et duritiem iocinoris veterem. idem ad lienosos et hydropicos et arquatos urinam movet CXXVI Ad auriginem, quod vitium quidam arquatum, quidam regium vocant CXXVII Ad lienosos medicamentum CXXVIII Aliud ad lienosos medicamentum CXXIX Lienem quod sanat extra positum CXXX Aliud extra impositum CXXXI Ad infantes lienosos CXXXII Ad hydropicos cum iam distenti sunt aquae multitudine CXXXIII Alterum medicamentum eiusdem generis efficacius CXXXIIII Alvum mollientia CXXXV Ad idem CXXXVI Ad idem CXXXVII Altera purgatio per globulos qui devorati integri deiciuntur CXXXVIII Alia purgatio eiusdem generis CXXXIX Ad taenias necandas et lumbricos CXL Ad lumbricos CXLI Ad τεινεσμόν, quod vitium est extremi intestini inritatio cum desurrectione CXLII Ad renum tumorem et ulcerationem CXLIII Ad renum dolorem potio ac renum, iocineris lienisque tu- morem ac malum colorem et aquae mutationes CXLIIII Ad lapidem in renibus innatum et urinam suppressam CXLV Ad tumorem et exulcerationem vesicae CXLVI Ad dolorem vesicae et difficilem exitum urinae, quod vi- tium Graeci δυσουρίαν vocant CXLVII Ad vesicam exulceratam CXLVIII Ad sanguinem per urinam reddentes CXLIX Ad calculosos et σκολοπένδριος CL Alterum ad eosdem CLI Aliud ad calculosos CLII Ad calculosos, lienosos, hydropicos CLIII Ad lumborum dolorem CLIIII Aliud ad lumborum dolorem CLV Ad paralysin et lumborum dolorem compositio Antiochi antidotus. optime facit acopum ad paralysin CLVI Ad lumborum dolorem malagma CLVII Ad podagram cum tumore et fervore et rubore, quam cal- dam vocant CLVIII Ad eandem podagram CLIX Ad podagram frigidam CLX Ad eandem quasi acopum CLXI Ad utramque podagram remedium, quod in perpetuum sanat CLXII Ne cui serpens noceat CLXIII Ne quem scorpio feriat CLXIIII Ad morsus et ictus serpentium theriace CLXV Altera theriace ad eadem CLXVI Altera theriace etiam ad aspidem CLXVII Ad viperae morsum proprie CLXVIII Antidotos Ζωπύριος CLXIX Antidotos Μιθριδάτειος CLXX Antidotos Apulei Celsi ad canis rabiosi morsum CLXXI Ad idem remedium quod brachio alligatur CLXXII Antidotos Celsi CLXXIII Compositio alia CLXXIIII Emplastrum mirificum ad canis rabiosi morsum CLXXV Antidotus Cassii ad toxicum et tela veneno tincta CLXXVI Antidotus Marciani ad omnia mala medicamenta quae te- leia, id est perfecta, dicitur, quae Augusto componebatur CLXXVII Singulorum malorum medicamentorum propria auxilia CLXXVIII Ad cicutam CLXXIX Ad opium CLXXX Ad altercum CLXXXI Ad gypsum CLXXXII Ad spumam argenti CLXXXIII Ad cerussam CLXXXIIII Ad coriandrum CLXXXV Ad leporem marinum CLXXXVI Ad salamandram CLXXXVII Ad aconitum CLXXXVIII Ad cantaridas CLXXXIX Ad buprestim CXC Ad dorycnion CXCI Ad ixiam CXCII Ad ἐφήμερον CXCIII Ad toxicum CXCIIII Ad pharicum CXCV Ad tauri sanguinem CXCVI Ad lac potum CXCVII Ad fungos venenatos CXCVIII Ad sanguisugam CXCIX Quotiens suspicio mali medicamenti fuerit, commune reme- dium CC Item emplastra Emplastrum viride Tryphonis chirurgi quod facit cum ossa in capite fracta sunt CCI Emplastrum viride Megetis chirurgi ad eadem CCII Emplastrum viride Tryphonis ad vulnera recentia CCIII Emplastrum Thraseae ad eadem minus acre CCIIII Emplastrum viride Tryphonis, facit ad vetera ulcera CCV Emplastrum viride Glyconis chirurgi ad omnia mirificum vocatur ἴσις vitia corporis CCVI Emplastrum nigrum quod barbaros dicitur et facit ad omne recens vulnus et contusum CCVII Emplastrum nigrum Thraseae, facit ad omne recens vulnus nervorum musculorumque punctus. idem articulos praeci- sos iungit CCVIII Emplastrum nigrum Aristi chirurgi, ad vulnera recentia punctusque musculorum nervorumque, ad luxum, contusum praecipue cum ossa fracta sunt artuum sine alligatura enim dimidio celerius sanat CCIX Emplastrum nigrum Tryphonis chirurgi, facit ad contusa et ad canis morsum et furunculos. idem rosa dilutum explet ul- cera concava. idem vocatur βασιλική CCX Emplastrum nigrum Aristi chirurgi, facit ad eadem et vo- catur τετραφάρμακος CCXI Emplastrum rubrum Dionysi chirurgi, facit ad levia vul- nera et in tenerioribus corporibus CCXII Alterum rubrum emplastrum quo venatores utuntur facit enim ad canis et ad omnium quadrupedum morsus Megetis chirurgi CCXIII Emplastrum coloris incerti, facit ad omnia mediocria vul- nera et ad morsum omnium quadrupedum ad contusa, in- cisa articulamenta mire facit. item cicatricem ducit, tumo- rem non patitur fieri neque pus fasciam, lanam sucidam non desiderat; in balneo aut solio non excidit. furunculos, strumas aut discutit aut aperit aut persanat CCXIIII Emplastrum luteum Euelpisti chirurgi, facit ad tenera ul- cera mediocriter laesa CCXV Emplastrum quod aperit et educit pus, vel si quid aliud subest; ἐπισπαστικὴ dicitur CCXVI Emplastrum ex sale album, quod διαλῶν Graeci vocant, fa- cit ad omnem duritiem et diutinum dolorem et ducit su- dores eadem ulcera callosa renovat et cogit facilius cica- tricem ducere CCXVII Emplastrum aliud ex sale nigrum ad eadem efficacius CCXVIII Emplastrum album ad combusta et exulcerata ex frigore, quae perniones vocantur CCXIX Emplastrum album ad cicatricem ducendam Pacci An- tiochi, ad perniones, ad combusta et ulcera quae κακόηθες Graeci dicunt. idem ex rosa dilutum in igne, facit melius omni lipara ad omnia vitia quae in ano fiunt CCXX Emplastrum ad combustum mirifice facit. idem nigrum et cito persanat CCXXI Lipara ad intertriginem et exasperationem atque tumorem ani CCXXII Lipara rufa, facit ad fissuras ani, quas ῥαγάδας Graeci vo- cant. eadem ad eiusdem partis vitia et ulcera diutina CCXXIII Ad condylomata simplicia complura CCXXIIII Ad idem composita CCXXV Ad idem alia CCXXVI Haemorrhoidas quemadmodum medicamento curare opor- teat CCXXVII Non exulceratas eminentias ex qualibet parte corporis me- dicamento tollere CCXXVIII Suppurationem sine ferro aperire et quod idem medicamen- tum pectoris, lateris, lumborum diutinos dolores tollit CCXXIX Melior tryphera, hoc enim nomine appellatur utrumque ge- nus medicamenti CCXXX Ad stigmata tollenda medicamentum CCXXXI Intestinum extremum cum prodierit, quibus oportet reme- diis uti CCXXXII Ad testiculorum tumorem CCXXXIII Ad veretri tumorem CCXXXIIII Si ulcus sordidum fuerit aut cancere temptabitur corrup- tumve fuerit composita duo CCXXXV Si cicatrix ducenda est CCXXXVI Ad omne ulcus in omni parte corporis sordidum, communia simplicia medicamenta et compositum unum CCXXXVII Ad omne purum ulcus et concavum quae complent CCXXXVIII Ad omne ulcus in quo caro excrescit duo quae compescant ex pluribus et compositum unum CCXXXIX Ad idem alio modo compositum emplastrum ad cicatricem ducendam, καταυτικὴ δρομὰς dicitur CCXL Emplastrum ad cicatricem ducendam CCXLI Emplastrum ad idem, διὰ καδμίας dicitur CCXLII Ad papulas in capite effervescentes vel qualibet corporis parte CCXLIII Ad ignem sacrum complura simplicia CCXLIIII Ad idem compositum CCXLV Ad idem aliud CCXLVI Ad zonam quam Graeci ἕρπητα vocant CCXLVII Ad idem aliud medicamentum CCXLVIII Ad impetigines simplex CCXLIX Ad idem aliud CCL Ad scabiem simplex unum, compositum unum CCLI Ad lepram, quae quasi impetigo est cum prurigine cutis, simplicia quattuor CCLII Ad idem compositio CCLIII Ad idem alterum malagma CCLIIII Malagma ad ὀπισθότονον, τέτανον, κυνικὸν σπασμόν. idem facit ad omnem tensionem et contractionem nervorum CCLV Malagma quod stomachum solutum confirmat, alvum inci- tat, supprimit et adstringit quicquid opus est CCLVI Malagma ad pectoris et lateris dolorem et quicquid ex per- frictione fit CCLVII Malagma ad omnem dolorem, praecipue iocineris CCLVIII Malagma ad iocinoris et lienis tumorem et dolorem CCLIX Malagma ad praecordiorum tensionem CCLX Malagma ad lienosos CCLXI Malagma ad omnem veterem dolorem, praecipue lumborum CCLXII Malagma quod discutit strumas, parotidas, panum. idem suppurationes interaneis partibus futuras aperit. facit ad omnem dolorem item articulorum, praecipue lumborum CCLXIII Malagma ad omnem dolorem corporis et articulamentorum, facit et ad podagram CCLXIIII Malagma ad contusionem pectoris, lateris. idem facit ad suspectas in iisdem partibus suppurationes vel iam factas. aperit enim cito et sanat. idem prodest praecordiis tensis, iocineri duro CCLXV Malagma ad luxum, contusum, canis morsum, parotidas, strumas, podagram CCLXVI Malagma ad podagram et omnem dolorem et tensionem ner- vorum CCLXVII Acopum ad perfrictionem, lassitudinem, dolorem, tensio- nem nervorum, item hieme non patitur perfrigescere CCLXVIII Acopum quod per vindemiae tempus componitur, facit ad omnem dolorem corporis et nervorum CCLXIX Acopum odoris gravioris ad perfrictionem et dolorem ner- vorum CCLXX Acopum optimi odoris quo Augusta et Antonia fere uteban- tur, facit ad nervorum dolorem, perfrigescere non patitur CCLXXI facturusne operae pretium sim si a primordio urbis res .pr..populi Romani perscripserim nec satis scio nec, si sciam, dicere ausim, quippe qui cum ueterem tum uolgatam esse .rem uideam, dum noui semper scriptores aut in rebus certius aliquid allaturos se aut scribendi arte rudem uetustatem superaturos credunt. utcumque erit, iuuabit tamen rerum .gestarum memoriae principis terrarum populi pro uirili parte et ipsum consuluisse; et si in tanta scriptorum turba mea fama in obscuro sit, nobilitate ac magnitudine eorum me qui nomini officient meo consoler. res est praeterea et .immensi operis, ut quae supra septingentesimum annum repetatur et quae ab exiguis profecta initiis eo creuerit ut iam magnitudine laboret sua; et legentium plerisque haud dubito quin primae origines proximaque originibus minus praebitura uoluptatis sint, festinantibus ad haec noua quibus iam pridem praeualentis populi uires se ipsae conficiunt ego contra hoc .quoque laboris praemium petam, ut me a conspectu malorum quae nostra tot per annos uidit aetas, tantisper certe dum prisca tota illa mente repeto, auertam, omnis expers curae quae scribentis animum, etsi non flectere a uero, sollicitum tamen efficere posset. quae ante conditam condendamue urbem poeticis magis .decora fabulis quam incorruptis rerum gestarum monumentis traduntur, ea nec adfirmare nec refellere in animo est. datur haec uenia antiquitati ut miscendo humana diuinis .primordia urbium augustiora faciat; et si cui populo licere oportet consecrare origines suas et ad deos referre auctores, ea belli gloria est populo Romano ut cum suum conditoris- que sui parentem Martem potissimum ferat, tam et hoc gentes humanae patiantur aequo animo quam imperium patiuntur. sed haec et his similia utcumque animaduersa .aut existimata erunt haud in magno equidem ponam dis- crimine ad illa mihi pro se quisque acriter intendat ani- .mum, quae uita, qui mores fuerint, per quos uiros quibusque artibus domi militiaeque et partum et auctum imperium sit; labente deinde paulatim disciplina uelut desidentes primo mores sequatur animo, deinde ut magis magisque lapsi sint, tum ire coeperint praecipites, donec ad haec tempora quibus nec uitia nostra nec remedia pati possumus peruentum est. hoc illud est praecipue in cognitione rerum salubre ac frugi- .ferum. omnis te exempli documenta in inlustri posita monu- mento intueri; inde tibi tuaeque rei publicae quod imitere capias, inde foedum inceptu foedum exitu quod uites. cete- .rum aut me amor negotii suscepti fallit, aut nulla unquam res publica nec maior nec sanctior nec bonis exemplis ditior fuit, nec in quam ciuitatem tam serae auaritia luxuriaque immigrauerint, nec ubi tantus ac tam diu paupertati ac par- simoniae honos fuerit. adeo quanto rerum minus, tanto .minus cupiditatis erat nuper diuitiae auaritiam et abun- dantes uoluptates desiderium per luxum atque libidinem pereundi perdendique omnia inuexere. sed querellae, ne tum quidem gratae futurae cum forsitan necessariae erunt, ab initio certe tantae ordiendae rei absint cum bonis potius .ominibus uotisque et precationibus deorum dearumque, si, ut poetis, nobis quoque mos esset, libentius inciperemus, ut orsis tantum operis successus prosperos darent.T. LIVI PERIOCHAE OMNIVM LIBRORVM AB VRBE CONDITA EX LIBRO I Adventus Aeneae in Italiam et res gestae. Ascani a.regnum Albae Italiae et deinceps Silviorum. Numi- toris filia a Marte compressa nati Romulus et Remus. Amullius obtruncatus. urbs a Romulo condita. senatus lectus. cum Sabinis bellatum. spolia opima Feretrio Iovi lata. in curias populus divisus. Fidenates Veientes victi. Romulus consecratus. Numa Pompilius ritus sacrorum tradidit. porta Iani clausa. Tullus Hostilius Albanos diripuit. trigeminorum pugna. Metti Fufeti supplicium. Tullus fulmine con- sumptus. Ancus Marcius Latinos devicit, Ostiam condidit. Tarquinius Priscus Latinos superavit, circum fecit, finitimos devicit, muros et cloacas fecit. Servio Tullio caput arsit. Servius Tullius Veientes devicit et populum in classes divisit, aedem Dianae dedicavit. Tarquinius Superbus occiso Tullio regnum invasit. Tulliae scelus in patrem. Turnus Herdonius per Tar- quinium occisus. bellum cum Vulscis. fraude Sex. Tar- quini Gabi direpti. Capitolium inchoatum. Termonis et Iuventae arae moveri non potuerunt. Lucretia se occidit. Superbi expulsio. regnatum est annis cclv. LIBRORVM DEPERDITORVM FRAGMENTA CERTORVM VEL PROBABILIVM LIBRORVM FRAGMENTA LIBER XII VEL XIII VEL XIV Serv. Dan. A. . ni Pyrrhus unicus pugnandi artifex .magisque in proelio quam bello bonus LIBRORVM DEPERDITORVM FRAGMENTA CERTORVM VEL PROBABILIVM LIBRORVM FRAGMENTA LIBER XII VEL XIII VEL XIV Serv. Dan. A. . ni Pyrrhus unicus pugnandi artifex .magisque in proelio quam bello bonus Marcus Annaeus Lucanus, Bellum Civile . BELLVM CIVILE LIBER PRIMVS Bella per Emathios plus quam ciuilia campos .iusque datum sceleri canimus, populumque potentem in sua uictrici conuersum uiscera dextra cognatasque acies, et rupto foedere regni certatum totis concussi uiribus orbis in commune nefas, infestisque obuia signis signa, pares aquilas et pila minantia pilis. quis furor, o ciues, quae tanta licentia ferri? gentibus inuisis Latium praebere cruorem cumque superba foret Babylon spolianda tropaeis Ausoniis umbraque erraret Crassus inulta bella geri placuit nullos habitura triumphos? heu, quantum terrae potuit pelagique parari hoc quem ciuiles hauserunt sanguine dextrae, unde uenit Titan et nox ubi sidera condit quaque dies medius flagrantibus aestuat horis et qua bruma rigens ac nescia uere remitti astringit Scythico glacialem frigore pontum! sub iuga iam Seres, iam barbarus isset Araxes et gens siqua iacet nascenti conscia Nilo. tum, si tantus amor belli tibi, Roma, nefandi, totum sub Latias leges cum miseris orbem, in te uerte manus nondum tibi defuit hostis. at nunc semirutis pendent quod moenia tectis urbibus Italiae lapsisque ingentia muris saxa iacent nulloque domus custode tenentur rarus et antiquis habitator in urbibus errat, horrida quod dumis multosque inarata per annos Hesperia est desuntque manus poscentibus aruis, non tu, Pyrrhe ferox, nec tantis cladibus auctor Poenus erit nulli penitus descendere ferro contigit; alta sedent ciuilis uolnera dextrae. quod si non aliam uenturo fata Neroni inuenere uiam magnoque aeterna parantur regna deis caelumque suo seruire Tonanti non nisi saeuorum potuit post bella gigantum, iam nihil, o superi, querimur; scelera ipsa nefasque hac mercede placent. diros Pharsalia campos inpleat et Poeni saturentur sanguine manes, ultima funesta concurrant proelia Munda, his, Caesar, Perusina fames Mutinaeque labores accedant fatis et quas premit aspera classes Leucas et ardenti seruilia bella sub Aetna, multum Roma tamen debet ciuilibus armis quod tibi res acta est. te, cum statione peracta astra petes serus, praelati regia caeli excipiet gaudente polo seu sceptra tenere seu te flammigeros Phoebi conscendere currus telluremque nihil mutato sole timentem igne uago lustrare iuuet, tibi numine ab omni cedetur, iurisque tui natura relinquet quis deus esse uelis, ubi regnum ponere mundi. sed neque in Arctoo sedem tibi legeris orbe nec polus auersi calidus qua uergitur Austri, unde tuam uideas obliquo sidere Romam. aetheris inmensi partem si presseris unam, sentiet axis onus. librati pondera caeli orbe tene medio; pars aetheris illa sereni tota uacet nullaeque obstent a Caesare nubes. tum genus humanum positis sibi consulat armis inque uicem gens omnis amet; pax missa per orbem ferrea belligeri conpescat limina Iani. sed mihi iam numen; nec, si te pectore uates accipio, Cirrhaea uelim secreta mouentem sollicitare deum Bacchumque auertere Nysa tu satis ad uires Romana in carmina dandas. fert animus causas tantarum expromere rerum, inmensumque aperitur opus, quid in arma furentem inpulerit populum, quid pacem excusserit orbi. inuida fatorum series summisque negatum stare diu nimioque graues sub pondere lapsus nec se Roma ferens. sic, cum conpage soluta saecula tot mundi suprema coegerit hora antiquum repetens iterum chaos, omnia mixtis sidera sideribus concurrent, ignea pontum astra petent, tellus extendere litora nolet excutietque fretum, fratri contraria Phoebe ibit et obliquum bigas agitare per orbem indignata diem poscet sibi, totaque discors machina diuolsi turbabit foedera mundi. in se magna ruunt laetis hunc numina rebus crescendi posuere modum. nec gentibus ullis commodat in populum terrae pelagique potentem inuidiam Fortuna suam. tu causa malorum facta tribus dominis communis, Roma, nec umquam in turbam missi feralia foedera regni. o male concordes nimiaque cupidine caeci, quid miscere iuuat uires orbemque tenere in medio? dum terra fretum terramque leuabit aer et longi uoluent Titana labores noxque diem caelo totidem per signa sequetur, nulla fides regni sociis, omnisque potestas inpatiens consortis erit. nec gentibus ullis credite nec longe fatorum exempla petantur fraterno primi maduerunt sanguine muri. nec pretium tanti tellus pontusque furoris tunc erat exiguum dominos commisit asylum. temporis angusti mansit concordia discors paxque fuit non sponte ducum; nam sola futuri Crassus erat belli medius mora. qualiter undas qui secat et geminum gracilis mare separat Isthmos nec patitur conferre fretum, si terra recedat, Ionium Aegaeo frangat mare, sic, ubi saeua arma ducum dirimens miserando funere Crassus Assyrias Latio maculauit sanguine Carrhas, Parthica Romanos soluerunt damna furores. plus illa uobis acie, quam creditis, actum est, Arsacidae bellum uictis ciuile dedistis. diuiditur ferro regnum, populique potentis, quae mare, quae terras, quae totum possidet orbem, non cepit fortuna duos. nam pignora iuncti sanguinis et diro ferales omine taedas abstulit ad manes Parcarum Iulia saeua intercepta manu. quod si tibi fata dedissent maiores in luce moras, tu sola furentem inde uirum poteras atque hinc retinere parentem armatasque manus excusso iungere ferro, ut generos soceris mediae iunxere Sabinae. morte tua discussa fides bellumque mouere permissum ducibus. stimulos dedit aemula uirtus. tu, noua ne ueteres obscurent acta triumphos et uictis cedat piratica laurea Gallis, Magne, times; te iam series ususque laborum erigit inpatiensque loci fortuna secundi; nec quemquam iam ferre potest Caesarue priorem Pompeiusue parem. quis iustius induit arma scire nefas magno se iudice quisque tuetur; uictrix causa deis placuit sed uicta Catoni. nec coiere pares. alter uergentibus annis in senium longoque togae tranquillior usu dedidicit iam pace ducem, famaeque petitor multa dare in uolgus, totus popularibus auris inpelli plausuque sui gaudere theatri, nec reparare nouas uires, multumque priori credere fortunae. stat magni nominis umbra, qualis frugifero quercus sublimis in agro exuuias ueteris populi sacrataque gestans dona ducum nec iam ualidis radicibus haerens pondere fixa suo est, nudosque per aera ramos effundens trunco, non frondibus, efficit umbram, et quamuis primo nutet casura sub Euro, tot circum siluae firmo se robore tollant, sola tamen colitur. sed non in Caesare tantum nomen erat nec fama ducis, sed nescia uirtus stare loco, solusque pudor non uincere bello. acer et indomitus, quo spes quoque ira uocasset, ferre manum et numquam temerando parcere ferro, successus urguere suos, instare fauori numinis, inpellens quidquid sibi summa petenti obstaret gaudensque uiam fecisse ruina, qualiter expressum uentis per nubila fulmen aetheris inpulsi sonitu mundique fragore emicuit rupitque diem populosque pauentes terruit obliqua praestringens lumina flamma in sua templa furit, nullaque exire uetante materia magnamque cadens magnamque reuertens dat stragem late sparsosque recolligit ignes. hae ducibus causae; suberant sed publica belli semina, quae populos semper mersere potentis. namque, ut opes nimias mundo fortuna subacto intulit et rebus mores cessere secundis praedaque et hostiles luxum suasere rapinae, non auro tectisue modus, mensasque priores aspernata fames; cultus gestare decoros uix nuribus rapuere mares; fecunda uirorum paupertas fugitur totoque accersitur orbe quo gens quaeque perit; tum longos iungere fines agrorum, et quondam duro sulcata Camilli uomere et antiquos Curiorum passa ligones longa sub ignotis extendere rura colonis. non erat is populus quem pax tranquilla iuuaret, quem sua libertas inmotis pasceret armis. inde irae faciles et, quod suasisset egestas, uile nefas, magnumque decus ferroque petendum plus patria potuisse sua, mensuraque iuris uis erat hinc leges et plebis scita coactae et cum consulibus turbantes iura tribuni; hinc rapti fasces pretio sectorque fauoris ipse sui populus letalisque ambitus urbi annua uenali referens certamina Campo; hinc usura uorax auidumque in tempora fenus et concussa fides et multis utile bellum. iam gelidas Caesar cursu superauerat Alpes ingentisque animo motus bellumque futurum ceperat. ut uentum est parui Rubiconis ad undas, ingens uisa duci patriae trepidantis imago clara per obscuram uoltu maestissima noctem turrigero canos effundens uertice crines caesarie lacera nudisque adstare lacertis et gemitu permixta loqui quo tenditis ultra? quo fertis mea signa, uiri? si iure uenitis, si ciues, huc usque licet. tum perculit horror membra ducis, riguere comae gressumque coercens languor in extrema tenuit uestigia ripa. mox ait o magnae qui moenia prospicis urbis Tarpeia de rupe Tonans Phrygiique penates gentis Iuleae et rapti secreta Quirini et residens celsa Latiaris Iuppiter Alba Vestalesque foci summique o numinis instar Roma, faue coeptis. non te furialibus armis persequor en, adsum uictor terraque marique Caesar, ubique tuus liceat modo, nunc quoque miles. ille erit ille nocens, qui me tibi fecerit hostem. inde moras soluit belli tumidumque per amnem signa tulit propere sicut squalentibus aruis aestiferae Libyes uiso leo comminus hoste subsedit dubius, totam dum colligit iram; mox, ubi se saeuae stimulauit uerbere caudae erexitque iubam et uasto graue murmur hiatu infremuit, tum torta leuis si lancea Mauri haereat aut latum subeant uenabula pectus, per ferrum tanti securus uolneris exit. fonte cadit modico paruisque inpellitur undis puniceus Rubicon, cum feruida canduit aestas, perque imas serpit ualles et Gallica certus limes ab Ausoniis disterminat arua colonis. tum uires praebebat hiemps atque auxerat undas tertia iam grauido pluuialis Cynthia cornu et madidis Euri resolutae flatibus Alpes. primus in obliquum sonipes opponitur amnem excepturus aquas; molli tum cetera rumpit turba uado faciles iam fracti fluminis undas. Caesar, ut aduersam superato gurgite ripam attigit, Hesperiae uetitis et constitit aruis, hic ait hic pacem temerataque iura relinquo; te, Fortuna, sequor. procul hinc iam foedera sunto; credidimus satis his, utendum est iudice bello. sic fatus noctis tenebris rapit agmina ductor inpiger, et torto Balearis uerbere fundae ocior et missa Parthi post terga sagitta, uicinumque minax inuadit Ariminum, et ignes solis Lucifero fugiebant astra relicto. iamque dies primos belli uisura tumultus exoritur; sed sponte deum, seu turbidus Auster inpulerat, maestam tenuerunt nubila lucem. constitit ut capto iussus deponere miles signa foro, stridor lituum clangorque tubarum non pia concinuit cum rauco classica cornu. rupta quies populi, stratisque excita iuuentus deripuit sacris adfixa penatibus arma quae pax longa dabat nuda iam crate fluentis inuadunt clipeos curuataque cuspide pila et scabros nigrae morsu robiginis enses. ut notae fulsere aquilae Romanaque signa et celsus medio conspectus in agmine Caesar, deriguere metu, gelidos pauor occupat artus, et tacito mutos uoluunt in pectore questus. o male uicinis haec moenia condita Gallis, o tristi damnata loco! pax alta per omnes et tranquilla quies populos nos praeda furentum primaque castra sumus. melius, Fortuna, dedisses orbe sub Eoo sedem gelidaque sub Arcto errantisque domos, Latii quam claustra tueri. nos primi Senonum motus Cimbrumque ruentem uidimus et Martem Libyes cursumque furoris Teutonici quotiens Romam fortuna lacessit, hac iter est bellis. gemitu sic quisque latenti, non ausus timuisse palam uox nulla dolori credita, sed quantum, uolucres cum bruma coercet, rura silent, mediusque tacet sine murmure pontus, tanta quies. noctis gelidas lux soluerat umbras ecce, faces belli dubiaeque in proelia menti urguentes addunt stimulos cunctasque pudoris rumpunt fata moras iustos Fortuna laborat esse ducis motus et causas inuenit armis. expulit ancipiti discordes urbe tribunos uicto iure minax iactatis curia Gracchis. hos iam mota ducis uicinaque signa petentes audax uenali comitatur Curio lingua, uox quondam populi libertatemque tueri ausus et armatos plebi miscere potentes. utque ducem uarias uoluentem pectore curas conspexit dum uoce tuae potuere iuuari, Caesar, ait partes, quamuis nolente senatu traximus imperium, tum cum mihi rostra tenere ius erat et dubios in te transferre Quirites. at postquam leges bello siluere coactae pellimur e patriis laribus patimurque uolentes exilium tua nos faciet uictoria ciues. dum trepidant nullo firmatae robore partes, tolle moras semper nocuit differre paratis. par labor atque metus pretio maiore petuntur. bellantem geminis tenuit te Gallia lustris, pars quota terrarum! facili si proelia pauca gesseris euentu, tibi Roma subegerit orbem. nunc neque te longi remeantem pompa triumphi excipit aut sacras poscunt Capitolia laurus liuor edax tibi cuncta negat, gentesque subactas uix inpune feres. socerum depellere regno decretum genero est partiri non potes orbem, solus habere potes. sic postquam fatus, et ipsi in bellum prono tantum tamen addidit irae accenditque ducem, quantum clamore iuuatur Eleus sonipes, quamuis iam carcere clauso inmineat foribus pronusque repagula laxet. conuocat armatos extemplo ad signa maniplos, utque satis trepidum turba coeunte tumultum conposuit uoltu dextraque silentia iussit bellorum o socii, qui mille pericula Martis mecum ait experti decimo iam uincitis anno, hoc cruor Arctois meruit diffusus in aruis uolneraque et mortes hiemesque sub Alpibus actae? non secus ingenti bellorum Roma tumultu concutitur, quam si Poenus transcenderit Alpes Hannibal inplentur ualidae tirone cohortes, in classem cadit omne nemus, terraque marique iussus Caesar agi. quid, si mihi signa iacerent Marte sub aduerso ruerentque in terga feroces Gallorum populi? nunc, cum fortuna secundis mecum rebus agat superique ad summa uocantes, temptamur. ueniat longa dux pace solutus milite cum subito partesque in bella togatae Marcellusque loquax et nomina uana Catones. scilicet extremi Pompeium emptique clientes continuo per tot satiabunt tempora regno? ille reget currus nondum patientibus annis, ille semel raptos numquam dimittet honores? quid iam rura querar totum suppressa per orbem ac iussam seruire famem? quis castra timenti nescit mixta foro, gladii cum triste micantes iudicium insolita trepidum cinxere corona atque auso medias perrumpere milite leges Pompeiana reum clauserunt signa Milonem? nunc quoque, ne lassum teneat priuata senectus, bella nefanda parat suetus ciuilibus armis et docilis Sullam scelerum uicisse magistrum. utque ferae tigres numquam posuere furorem, quas, nemore Hyrcano matrum dum lustra secuntur, altus caesorum pauit cruor armentorum, sic et Sullanum solito tibi lambere ferrum durat, magne, sitis. nullus semel ore receptus pollutas patitur sanguis mansuescere fauces. quem tamen inueniet tam longa potentia finem? quis scelerum modus est? ex hoc iam te, inprobe, regno ille tuus saltem doceat descendere Sulla. post Cilicasne uagos et lassi Pontica regis proelia barbarico uix consummata ueneno ultima Pompeio dabitur prouincia Caesar, quod non uictrices aquilas deponere iussus paruerim? mihi si merces erepta laborum est, his saltem longi non cum duce praemia belli reddantur; miles sub quolibet iste triumphet. conferet exanguis quo se post bella senectus? quae sedes erit emeritis? quae rura dabuntur quae noster ueteranus aret, quae moenia fessis? an melius fient piratae, Magne, coloni? tollite iam pridem uictricia tollite signa uiribus utendum est quas fecimus. arma tenenti omnia dat, qui iusta negat. nec numina derunt; nam neque praeda meis neque regnum quaeritur armis detrahimus dominos urbi seruire paratae. dixerat; at dubium non claro murmure uolgus secum incerta fremit. pietas patriique penates quamquam caede feras mentes animosque tumentes frangunt; sed diro ferri reuocantur amore ductorisque metu. summi tum munera pili Laelius emeritique gerens insignia doni, seruati ciuis referentem praemia quercum, si licet, exclamat Romani maxime rector nominis, et ius est ueras expromere uoces, quod tam lenta tuas tenuit patientia uires conquerimur. deratne tibi fiducia nostri? dum mouet haec calidus spirantia corpora sanguis et dum pila ualent fortes torquere lacerti, degenerem patiere togam regnumque senatus? usque adeo miserum est ciuili uincere bello? duc age per Scythiae populos, per inhospita Syrtis litora, per calidas Libyae sitientis harenas haec manus, ut uictum post terga relinqueret orbem, Oceani tumidas remo conpescuit undas fregit et Arctoo spumantem uertice Rhenum iussa sequi tam posse mihi quam uelle necesse est. nec ciuis meus est, in quem tua classica, Caesar, audiero. per signa decem felicia castris perque tuos iuro quocumque ex hoste triumphos, pectore si fratris gladium iuguloque parentis condere me iubeas plenaeque in uiscera partu coniugis, inuita peragam tamen omnia dextra; si spoliare deos ignemque inmittere templis, numina miscebit castrensis flamma monetae; castra super Tusci si ponere Thybridis undas, Hesperios audax ueniam metator in agros. tu quoscumque uoles in planum effundere muros, his aries actus disperget saxa lacertis, illa licet, penitus tolli quam iusseris urbem, Roma sit. his cunctae simul adsensere cohortes elatasque alte, quaecumque ad bella uocaret, promisere manus. it tantus ad aethera clamor, quantus, piniferae Boreas cum Thracius Ossae rupibus incubuit, curuato robore pressae fit sonus aut rursus redeuntis in aethera siluae. Caesar, ut acceptum tam prono milite bellum fataque ferre uidet, nequo languore moretur fortunam, sparsas per Gallica rura cohortes euocat et Romam motis petit undique signis. deseruere cauo tentoria fixa Lemanno castraque quae Vosegi curuam super ardua ripam pugnaces pictis cohibebant Lingonas armis. hi uada liquerunt Isarae, qui, gurgite ductus per tam multa suo, famae maioris in amnem lapsus ad aequoreas nomen non pertulit undas. soluuntur flaui longa statione Ruteni; mitis Atax Latias gaudet non ferre carinas finis et Hesperiae, promoto limite, Varus; quaque sub Herculeo sacratus nomine portus urguet rupe caua pelagus non Corus in illum ius habet aut Zephyrus, solus sua litora turbat Circius et tuta prohibet statione Monoeci quaque iacet litus dubium quod terra fretumque uindicat alternis uicibus, cum funditur ingens Oceanus uel cum refugis se fluctibus aufert. uentus ab extremo pelagus sic axe uolutet destituatque ferens, an sidere mota secundo Tethyos unda uagae lunaribus aestuet horis, flammiger an Titan, ut alentes hauriat undas, erigat Oceanum fluctusque ad sidera ducat, quaerite, quos agitat mundi labor; at mihi semper tu, quaecumque moues tam crebros causa meatus, ut superi uoluere, late. tum rura Nemetis qui tenet et ripas Atyri, qua litore curuo molliter admissum claudit Tarbellicus aequor, signa mouet, gaudetque amoto Santonus hoste et Biturix longisque leues Suessones in armis, optimus excusso Leucus Remusque lacerto, optima gens flexis in gyrum Sequana frenis, et docilis rector monstrati Belga couinni, Aruernique, ausi Latio se fingere fratres sanguine ab Iliaco populi, nimiumque rebellis Neruius et caesi pollutus foedere Cottae, et qui te laxis imitantur, Sarmata, bracis Vangiones, Batauique truces, quos aere recuruo stridentes acuere tubae; qua Cinga pererrat gurgite, qua Rhodanus raptum uelocibus undis in mare fert Ararim, qua montibus ardua summis gens habitat cana pendentes rupe Cebennas. tu quoque laetatus conuerti proelia, Treuir, et nunc tonse Ligur, quondam per colla decore crinibus effusis toti praelate Comatae, et quibus inmitis placatur sanguine diro Teutates horrensque feris altaribus Esus et Taranis Scythicae non mitior ara Dianae. uos quoque, qui fortes animas belloque peremptas laudibus in longum uates dimittitis aeuum, plurima securi fudistis carmina, Bardi. et uos barbaricos ritus moremque sinistrum sacrorum, Dryadae, positis repetistis ab armis. solis nosse deos et caeli numina uobis aut solis nescire datum; nemora alta remotis incolitis lucis; uobis auctoribus umbrae non tacitas Erebi sedes Ditisque profundi pallida regna petunt regit idem spiritus artus orbe alio; longae, canitis si cognita, uitae mors media est. certe populi quos despicit Arctos felices errore suo, quos ille timorum maximus haut urguet leti metus. inde ruendi in ferrum mens prona uiris animaeque capaces mortis, et ignauum rediturae parcere uitae. et uos, crinigeros Belgis arcere Caycos oppositi, petitis Romam Rhenique feroces deseritis ripas et apertum gentibus orbem. Caesar, ut inmensae conlecto robore uires audendi maiora fidem fecere, per omnem spargitur Italiam uicinaque moenia conplet. uana quoque ad ueros accessit fama timores inrupitque animos populi clademque futuram intulit et uelox properantis nuntia belli innumeras soluit falsa in praeconia linguas. est qui tauriferis ubi se Meuania campis explicat audaces ruere in certamina turmas adferat, et qua Nar Tiberino inlabitur amni barbaricas saeui discurrere Caesaris alas; ipsum omnes aquilas conlataque signa ferentem agmine non uno densisque incedere castris. nec qualem meminere uident maiorque ferusque mentibus occurrit uictoque inmanior hoste. hunc inter Rhenum populos Albimque iacentes finibus Arctois patriaque a sede reuolsos pone sequi, iussamque feris a gentibus urbem Romano spectante rapi. sic quisque pauendo dat uires famae, nulloque auctore malorum quae finxere timent. nec solum uolgus inani percussum terrore pauet, sed curia et ipsi sedibus exiluere patres, inuisaque belli consulibus fugiens mandat decreta senatus. tum, quae tuta petant et quae metuenda relinquant incerti, quo quemque fugae tulit impetus urguent praecipitem populum, serieque haerentia longa agmina prorumpunt. credas aut tecta nefandas corripuisse faces aut iam quatiente ruina nutantes pendere domos, sic turba per urbem praecipiti lymphata gradu, uelut unica rebus spes foret adflictis patrios excedere muros, inconsulta ruit. qualis, cum turbidus Auster reppulit a Libycis inmensum Syrtibus aequor fractaque ueliferi sonuerunt pondera mali, desilit in fluctus deserta puppe magister nauitaque et nondum sparsa conpage carinae naufragium sibi quisque facit, sic urbe relicta in bellum fugitur. nullum iam languidus aeuo eualuit reuocare parens coniunxue maritum fletibus, aut patrii, dubiae dum uota salutis conciperent, tenuere lares; nec limine quisquam haesit et extremo tunc forsitan urbis amatae plenus abit uisu ruit inreuocabile uolgus. o faciles dare summa deos eademque tueri difficiles! urbem populis uictisque frequentem gentibus et generis, coeat si turba, capacem humani facilem uenturo Caesare praedam ignauae liquere manus. cum pressus ab hoste clauditur externis miles Romanus in oris, effugit exiguo nocturna pericula uallo, et subitus rapti munimine caespitis agger praebet securos intra tentoria somnos tu tantum audito bellorum nomine, Roma, desereris; nox una tuis non credita muris. danda tamen uenia est tantorum danda pauorum Pompeio fugiente timent. tum, nequa futuri spes saltem trepidas mentes leuet, addita fati peioris manifesta fides, superique minaces prodigiis terras inplerunt, aethera, pontum. ignota obscurae uiderunt sidera noctes ardentemque polum flammis caeloque uolantes obliquas per inane faces crinemque timendi sideris et terris mutantem regna cometen. fulgura fallaci micuerunt crebra sereno, et uarias ignis denso dedit aere formas, nunc iaculum longo, nunc sparso lumine lampas. emicuit caelo tacitum sine nubibus ullis fulmen et Arctois rapiens de partibus ignem percussit Latiare caput, stellaeque minores per uacuum solitae noctis decurrere tempus in medium uenere diem, cornuque coacto iam Phoebe toto fratrem cum redderet orbe terrarum subita percussa expalluit umbra. ipse caput medio Titan cum ferret Olympo condidit ardentis atra caligine currus inuoluitque orbem tenebris gentesque coegit desperare diem; qualem fugiente per ortus sole Thyesteae noctem duxere Mycenae. ora ferox Siculae laxauit Mulciber Aetnae, nec tulit in caelum flammas sed uertice prono ignis in Hesperium cecidit latus. atra Charybdis sanguineum fundo torsit mare; flebile saeui latrauere canes. Vestali raptus ab ara ignis, et ostendens confectas flamma Latinas scinditur in partes geminoque cacumine surgit Thebanos imitata rogos. tum cardine tellus subsedit, ueteremque iugis nutantibus Alpes discussere niuem. Tethys maioribus undis Hesperiam Calpen summumque inpleuit Atlanta. indigetes fleuisse deos, urbisque laborem testatos sudore Lares, delapsaque templis dona suis, dirasque diem foedasse uolucres accipimus, siluisque feras sub nocte relictis audaces media posuisse cubilia Roma. tum pecudum faciles humana ad murmura linguae, monstrosique hominum partus numeroque modoque membrorum, matremque suus conterruit infans; diraque per populum Cumanae carmina uatis uolgantur. tum, quos sectis Bellona lacertis saeua mouet, cecinere deos, crinemque rotantes sanguineum populis ulularunt tristia Galli. conpositis plenae gemuerunt ossibus urnae. tum fragor armorum magnaeque per auia uoces auditae nemorum et uenientes comminus umbrae. quique colunt iunctos extremis moenibus agros diffugiunt ingens urbem cingebat Erinys excutiens pronam flagranti uertice pinum stridentisque comas, Thebanam qualis Agauen inpulit aut saeui contorsit tela Lycurgi Eumenis, aut qualem iussu Iunonis iniquae horruit Alcides uiso iam Dite Megaeram. insonuere tubae et, quanto clamore cohortes miscentur, tantum nox atra silentibus auris edidit. e medio uisi consurgere Campo tristia Sullani cecinere oracula manes, tollentemque caput gelidas Anienis ad undas agricolae fracto Marium fugere sepulchro. haec propter placuit Tuscos de more uetusto acciri uates. quorum qui maximus aeuo Arruns incoluit desertae moenia Lucae, fulminis edoctus motus uenasque calentis fibrarum et monitus errantis in aere pinnae, monstra iubet primum quae nullo semine discors protulerat natura rapi sterilique nefandos ex utero fetus infaustis urere flammis. mox iubet et totam pauidis a ciuibus urbem ambiri et festo purgantes moenia lustro longa per extremos pomeria cingere fines pontifices, sacri quibus est permissa potestas. turba minor ritu sequitur succincta Gabino, Vestalemque chorum ducit uittata sacerdos Troianam soli cui fas uidisse Mineruam. tum, qui fata deum secretaque carmina seruant et lotam paruo reuocant Almone Cybeben, et doctus uolucres augur seruare sinistras septemuirque epulis festus Titiique sodales et Salius laeto portans ancilia collo et tollens apicem generoso uertice flamen. dumque illi effusam longis anfractibus urbem circumeunt Arruns dispersos fulminis ignes colligit et terrae maesto cum murmure condit datque locis numen; sacris tunc admouet aris electa ceruice marem. iam fundere Bacchum coeperat obliquoque molas inducere cultro, inpatiensque diu non grati uictima sacri, cornua succincti premerent cum torua ministri, deposito uictum praebebat poplite collum. nec cruor emicuit solitus, sed uolnere laxo diffusum rutilo dirum pro sanguine uirus. palluit attonitus sacris feralibus Arruns atque iram superum raptis quaesiuit in extis. terruit ipse color uatem; nam pallida taetris uiscera tincta notis gelidoque infecta cruore plurimus asperso uariabat sanguine liuor. cernit tabe iecur madidum, uenasque minaces hostili de parte uidet. pulmonis anheli fibra latet, paruusque secat uitalia limes. cor iacet, et saniem per hiantis uiscera rimas emittunt, produntque suas omenta latebras. quodque nefas nullis inpune apparuit extis, ecce, uidet capiti fibrarum increscere molem alterius capitis. pars aegra et marcida pendet, pars micat et celeri uenas mouet inproba pulsu. his ubi concepit magnorum fata malorum exclamat uix fas, superi, quaecumque mouetis, prodere me populis; nec enim tibi, summe, litaui, Iuppiter, hoc sacrum, caesique in pectora tauri inferni uenere dei. non fanda timemus, sed uenient maiora metu. di uisa secundent, et fibris sit nulla fides, sed conditor artis finxerit ista Tages. flexa sic omina Tuscus inuoluens multaque tegens ambage canebat. at Figulus, cui cura deos secretaque caeli nosse fuit, quem non stellarum Aegyptia Memphis aequaret uisu numerisque sequentibus astra, aut hic errat ait nulla cum lege per aeuum mundus et incerto discurrunt sidera motu, aut, si fata mouent, urbi generique paratur humano matura lues. terraene dehiscent subsidentque urbes, an tollet feruidus aer temperiem? segetes tellus infida negabit, omnis an infusis miscebitur unda uenenis? quod cladis genus, o superi, qua peste paratis saeuitiam? extremi multorum tempus in unum conuenere dies. summo si frigida caelo stella nocens nigros Saturni accenderet ignis, Deucalioneos fudisset Aquarius imbres totaque diffuso latuisset in aequore tellus. si saeuum radiis Nemeaeum, Phoebe, Leonem nunc premeres, toto fluerent incendia mundo succensusque tuis flagrasset curribus aether. hi cessant ignes. tu, qui flagrante minacem Scorpion incendis cauda chelasque peruris, quid tantum, Gradiue, paras? nam mitis in alto Iuppiter occasu premitur, Venerisque salubre sidus hebet, motuque celer Cyllenius haeret, et caelum Mars solus habet. cur signa meatus deseruere suos mundoque obscura feruntur, ensiferi nimium fulget latus Orionis? inminet armorum rabies, ferrique potestas confundet ius omne manu, scelerique nefando nomen erit uirtus, multosque exibit in annos hic furor. et superos quid prodest poscere finem? cum domino pax ista uenit. duc, Roma, malorum continuam seriem clademque in tempora multa extrahe ciuili tantum iam libera bello. terruerant satis haec pauidam praesagia plebem, sed maiora premunt. nam, qualis uertice Pindi Edonis Ogygio decurrit plena Lyaeo, talis et attonitam rapitur matrona per urbem uocibus his prodens urguentem pectora Phoebum quo feror, o Paean? qua me super aethera raptam constituis terra? uideo Pangaea niuosis cana iugis latosque Haemi sub rupe Philippos. quis furor hic, o Phoebe, doce, quo tela manusque Romanae miscent acies bellumque sine hoste est. quo diuersa feror? primos me ducis in ortus, qua mare Lagei mutatur gurgite Nili hunc ego, fluminea deformis truncus harena qui iacet, agnosco. dubiam super aequora Syrtim arentemque feror Libyen, quo tristis Enyo transtulit Emathias acies. nunc desuper Alpis nubiferae colles atque aeriam Pyrenen abripimur. patriae sedes remeamus in urbis, inpiaque in medio peraguntur bella senatu. consurgunt partes iterum, totumque per orbem rursus eo. noua da mihi cernere litora ponti telluremque nouam uidi iam, Phoebe, Philippos. haec ait, et lasso iacuit deserta furore. ORPHEUS Aldhel. de metr. ,Ehw. Nunc plenas posuere colos et stamina Parcae . multaque delatis haeserunt saecula filis. Serv. G. . gaudent a luce relictam .Eurydicen iterum sperantes Orphea manes. ILIACON Sch. Stat. Theb. . Atque Helenae timuisse deos .Sch. Stat. Theb. . Haud aliter raptum transverso limite caeli .flammati Phaethonta poli videre deique, cum vice mutata totis in montibus ardens terra dedit caelo lucem naturaque versa. CATACHTHONION Sch. Stat. Theb. . Thebais Alcmene, qua dum frueretur Olympi .rector, Luciferum ter iusserat Hesperon esse. EPIGRAMMATA V. Bellov. sp. doctr. . Nemo nimis cupide sibi rem desideret ullam, . ne cum plus cupiat perdat et hoc quod habet. Mart. .. Si nec pedicor, Cotta, quid hic facio? .FRAGMENTA INCERTAE SEDIS Sch. Stat. Theb. . Saepe mora melior .Matth. Paris. Chron. Mai. Tarpeiam saevus cum fregerit arcem .Brennius dixisse Phoebos. Titus Lucretius Carus, De Rerum Natura . DE RERVM NATVRA LIBER PRIMVS Aeneadum genetrix, hominum divomque voluptas, .alma Venus, caeli subter labentia signa quae mare navigerum, quae terras frugiferentis concelebras, per te quoniam genus omne animantum concipitur visitque exortum lumina solis te, dea, te fugiunt venti, te nubila caeli adventumque tuum, tibi suavis daedala tellus summittit flores, tibi rident aequora ponti placatumque nitet diffuso lumine caelum. nam simul ac species patefactast verna diei et reserata viget genitabilis aura favoni, aëriae primum volucris te, diva, tuumque significant initum perculsae corda tua vi. inde ferae pecudes persultant pabula laeta et rapidos tranant amnis ita capta lepore te sequitur cupide quo quamque inducere pergis. denique per maria ac montis fluviosque rapacis frondiferasque domos avium camposque virentis omnibus incutiens blandum per pectora amorem efficis ut cupide generatim saecla propagent. quae quoniam rerum naturam sola gubernas nec sine te quicquam dias in luminis oras exoritur neque fit laetum neque amabile quicquam, te sociam studeo scribendis versibus esse, quos ego de rerum natura pangere conor Memmiadae nostro, quem tu, dea, tempore in omni omnibus ornatum voluisti excellere rebus. quo magis aeternum da dictis, diva, leporem. effice ut interea fera moenera militiai per maria ac terras omnis sopita quiescant; nam tu sola potes tranquilla pace iuvare mortalis, quoniam belli fera moenera Mavors armipotens regit, in gremium qui saepe tuum se reiicit aeterno devictus vulnere amoris, atque ita suspiciens tereti cervice reposta pascit amore avidos inhians in te, dea, visus eque tuo pendet resupini spiritus ore. hunc tu, diva, tuo recubantem corpore sancto circum fusa super, suavis ex ore loquellas funde petens placidam Romanis, incluta, pacem; nam neque nos agere hoc patriai tempore iniquo possumus aequo animo nec Memmi clara propago talibus in rebus communi desse saluti. omnis enim per se divum natura necessest immortali aevo summa cum pace fruatur semota ab nostris rebus seiunctaque longe; nam privata dolore omni, privata periclis, ipsa suis pollens opibus, nihil indiga nostri, nec bene promeritis capitur nec tangitur ira. Humana ante oculos foede cum vita iaceret in terris oppressa gravi sub religione, quae caput a caeli regionibus ostendebat horribili super aspectu mortalibus instans, primum Graius homo mortalis tollere contra est oculos ausus primusque obsistere contra; quem neque fama deum nec fulmina nec minitanti murmure compressit caelum, sed eo magis acrem inritat animi virtutem, effringere ut arta naturae primus portarum claustra cupiret. ergo vivida vis animi pervicit et extra processit longe flammantia moenia mundi atque omne immensum peragravit mente animoque, unde refert nobis victor quid possit oriri, quid nequeat, finita potestas denique cuique qua nam sit ratione atque alte terminus haerens. quare religio pedibus subiecta vicissim opteritur, nos exaequat victoria caelo. Illud in his rebus vereor, ne forte rearis impia te rationis inire elementa viamque indugredi sceleris. quod contra saepius illa religio peperit scelerosa atque impia facta. Aulide quo pacto Triviai virginis aram Iphianassai turparunt sanguine foede ductores Danaum delecti, prima virorum. cui simul infula virgineos circum data comptus ex utraque pari malarum parte profusast, et maestum simul ante aras adstare parentem sensit et hunc propter ferrum celare ministros aspectuque suo lacrimas effundere civis, muta metu terram genibus summissa petebat. nec miserae prodesse in tali tempore quibat, quod patrio princeps donarat nomine regem; nam sublata virum manibus tremibundaque ad aras deductast, non ut sollemni more sacrorum perfecto posset claro comitari Hymenaeo, sed casta inceste nubendi tempore in ipso hostia concideret mactatu maesta parentis, exitus ut classi felix faustusque daretur. tantum religio potuit suadere malorum. Tutemet a nobis iam quovis tempore vatum terriloquis victus dictis desciscere quaeres. quippe etenim quam multa tibi iam fingere possunt somnia, quae vitae rationes vertere possint fortunasque tuas omnis turbare timore! et merito; nam si certam finem esse viderent aerumnarum homines, aliqua ratione valerent religionibus atque minis obsistere vatum. nunc ratio nulla est restandi, nulla facultas, aeternas quoniam poenas in morte timendum. ignoratur enim quae sit natura animai, nata sit an contra nascentibus insinuetur et simul intereat nobiscum morte dirempta an tenebras Orci visat vastasque lacunas an pecudes alias divinitus insinuet se, Ennius ut noster cecinit, qui primus amoeno detulit ex Helicone perenni fronde coronam, per gentis Italas hominum quae clara clueret; etsi praeterea tamen esse Acherusia templa Ennius aeternis exponit versibus edens, quo neque permaneant animae neque corpora nostra, sed quaedam simulacra modis pallentia miris; unde sibi exortam semper florentis Homeri commemorat speciem lacrimas effundere salsas coepisse et rerum naturam expandere dictis. qua propter bene cum superis de rebus habenda nobis est ratio, solis lunaeque meatus qua fiant ratione, et qua vi quaeque gerantur in terris, tunc cum primis ratione sagaci unde anima atque animi constet natura videndum, et quae res nobis vigilantibus obvia mentes terrificet morbo adfectis somnoque sepultis, cernere uti videamur eos audireque coram, morte obita quorum tellus amplectitur ossa. Quod super est, vacuas auris animumque sagacem semotum a curis adhibe veram ad rationem, ne mea dona tibi studio disposta fideli, intellecta prius quam sint, contempta relinquas. nam tibi de summa caeli ratione deumque disserere incipiam et rerum primordia pandam, unde omnis natura creet res, auctet alatque, quove eadem rursum natura perempta resolvat, quae nos materiem et genitalia corpora rebus reddunda in ratione vocare et semina rerum appellare suemus et haec eadem usurpare corpora prima, quod ex illis sunt omnia primis. Nec me animi fallit Graiorum obscura reperta difficile inlustrare Latinis versibus esse, multa novis verbis praesertim cum sit agendum propter egestatem linguae et rerum novitatem; sed tua me virtus tamen et sperata voluptas suavis amicitiae quemvis efferre laborem suadet et inducit noctes vigilare serenas quaerentem dictis quibus et quo carmine demum clara tuae possim praepandere lumina menti, res quibus occultas penitus convisere possis. hunc igitur terrorem animi tenebrasque necessest non radii solis neque lucida tela diei discutiant, sed naturae species ratioque. Principium cuius hinc nobis exordia sumet, nullam rem e nihilo gigni divinitus umquam. quippe ita formido mortalis continet omnis, quod multa in terris fieri caeloque tuentur, quorum operum causas nulla ratione videre possunt ac fieri divino numine rentur. quas ob res ubi viderimus nil posse creari de nihilo, tum quod sequimur iam rectius inde perspiciemus, et unde queat res quaeque creari et quo quaeque modo fiant opera sine divom. Nam si de nihilo fierent, ex omnibus rebus omne genus nasci posset, nil semine egeret. e mare primum homines, e terra posset oriri squamigerum genus et volucres erumpere caelo; armenta atque aliae pecudes, genus omne ferarum, incerto partu culta ac deserta tenerent. nec fructus idem arboribus constare solerent, sed mutarentur, ferre omnes omnia possent. quippe ubi non essent genitalia corpora cuique, qui posset mater rebus consistere certa? at nunc seminibus quia certis quaeque creantur, inde enascitur atque oras in luminis exit, materies ubi inest cuiusque et corpora prima; atque hac re nequeunt ex omnibus omnia gigni, quod certis in rebus inest secreta facultas. Praeterea cur vere rosam, frumenta calore, vites autumno fundi suadente videmus, si non, certa suo quia tempore semina rerum cum confluxerunt, patefit quod cumque creatur, dum tempestates adsunt et vivida tellus tuto res teneras effert in luminis oras? quod si de nihilo fierent, subito exorerentur incerto spatio atque alienis partibus anni, quippe ubi nulla forent primordia, quae genitali concilio possent arceri tempore iniquo. Nec porro augendis rebus spatio foret usus seminis ad coitum, si e nilo crescere possent; nam fierent iuvenes subito ex infantibus parvis e terraque exorta repente arbusta salirent. quorum nil fieri manifestum est, omnia quando paulatim crescunt, ut par est semine certo, crescentesque genus servant; ut noscere possis quicque sua de materia grandescere alique. Huc accedit uti sine certis imbribus anni laetificos nequeat fetus submittere tellus nec porro secreta cibo natura animantum propagare genus possit vitamque tueri; ut potius multis communia corpora rebus multa putes esse, ut verbis elementa videmus, quam sine principiis ullam rem existere posse. Denique cur homines tantos natura parare non potuit, pedibus qui pontum per vada possent transire et magnos manibus divellere montis multaque vivendo vitalia vincere saecla, si non, materies quia rebus reddita certast gignundis, e qua constat quid possit oriri? nil igitur fieri de nilo posse fatendumst, semine quando opus est rebus, quo quaeque creatae aëris in teneras possint proferrier auras. Postremo quoniam incultis praestare videmus culta loca et manibus melioris reddere fetus, esse videlicet in terris primordia rerum quae nos fecundas vertentes vomere glebas terraique solum subigentes cimus ad ortus; quod si nulla forent, nostro sine quaeque labore sponte sua multo fieri meliora videres. Huc accedit uti quicque in sua corpora rursum dissoluat natura neque ad nihilum interemat res. nam siquid mortale e cunctis partibus esset, ex oculis res quaeque repente erepta periret; nulla vi foret usus enim, quae partibus eius discidium parere et nexus exsolvere posset. quod nunc, aeterno quia constant semine quaeque, donec vis obiit, quae res diverberet ictu aut intus penetret per inania dissoluatque, nullius exitium patitur natura videri. Praeterea quae cumque vetustate amovet aetas, si penitus peremit consumens materiem omnem, unde animale genus generatim in lumina vitae redducit Venus, aut redductum daedala tellus unde alit atque auget generatim pabula praebens? unde mare ingenuei fontes externaque longe flumina suppeditant? unde aether sidera pascit? omnia enim debet, mortali corpore quae sunt, infinita aetas consumpse ante acta diesque. quod si in eo spatio atque ante acta aetate fuere e quibus haec rerum consistit summa refecta, inmortali sunt natura praedita certe. haud igitur possunt ad nilum quaeque reverti. Denique res omnis eadem vis causaque volgo conficeret, nisi materies aeterna teneret, inter se nexus minus aut magis indupedita; tactus enim leti satis esset causa profecto, quippe ubi nulla forent aeterno corpore, quorum contextum vis deberet dissolvere quaeque. at nunc, inter se quia nexus principiorum dissimiles constant aeternaque materies est, incolumi remanent res corpore, dum satis acris vis obeat pro textura cuiusque reperta. haud igitur redit ad nihilum res ulla, sed omnes discidio redeunt in corpora materiai. postremo pereunt imbres, ubi eos pater aether in gremium matris terrai praecipitavit; at nitidae surgunt fruges ramique virescunt arboribus, crescunt ipsae fetuque gravantur. hinc alitur porro nostrum genus atque ferarum, hinc laetas urbes pueris florere videmus frondiferasque novis avibus canere undique silvas, hinc fessae pecudes pinguis per pabula laeta corpora deponunt et candens lacteus umor uberibus manat distentis, hinc nova proles artubus infirmis teneras lasciva per herbas ludit lacte mero mentes perculsa novellas. haud igitur penitus pereunt quaecumque videntur, quando alit ex alio reficit natura nec ullam rem gigni patitur nisi morte adiuta aliena. Nunc age, res quoniam docui non posse creari de nihilo neque item genitas ad nil revocari, ne qua forte tamen coeptes diffidere dictis, quod nequeunt oculis rerum primordia cerni, accipe praeterea quae corpora tute necessest confiteare esse in rebus nec posse videri. Principio venti vis verberat incita corpus ingentisque ruit navis et nubila differt, inter dum rapido percurrens turbine campos arboribus magnis sternit montisque supremos silvifragis vexat flabris ita perfurit acri cum fremitu saevitque minaci murmure pontus. sunt igitur venti ni mirum corpora caeca, quae mare, quae terras, quae denique nubila caeli verrunt ac subito vexantia turbine raptant, nec ratione fluunt alia stragemque propagant et cum mollis aquae fertur natura repente flumine abundanti, quam largis imbribus auget montibus ex altis magnus decursus aquai fragmina coniciens silvarum arbustaque tota, nec validi possunt pontes venientis aquai vim subitam tolerare ita magno turbidus imbri molibus incurrit validis cum viribus amnis, dat sonitu magno stragem volvitque sub undis grandia saxa, ruit qua quidquid fluctibus obstat. sic igitur debent venti quoque flamina ferri, quae vel uti validum cum flumen procubuere quam libet in partem, trudunt res ante ruuntque impetibus crebris, inter dum vertice torto corripiunt rapidique rotanti turbine portant. quare etiam atque etiam sunt venti corpora caeca, quandoquidem factis et moribus aemula magnis amnibus inveniuntur, aperto corpore qui sunt. Tum porro varios rerum sentimus odores nec tamen ad naris venientis cernimus umquam nec calidos aestus tuimur nec frigora quimus usurpare oculis nec voces cernere suemus; quae tamen omnia corporea constare necessest natura, quoniam sensus inpellere possunt; tangere enim et tangi, nisi corpus, nulla potest res. Denique fluctifrago suspensae in litore vestis uvescunt, eaedem dispansae in sole serescunt. at neque quo pacto persederit umor aquai visumst nec rursum quo pacto fugerit aestu. in parvas igitur partis dispergitur umor, quas oculi nulla possunt ratione videre. quin etiam multis solis redeuntibus annis anulus in digito subter tenuatur habendo, stilicidi casus lapidem cavat, uncus aratri ferreus occulte decrescit vomer in arvis, strataque iam volgi pedibus detrita viarum saxea conspicimus; tum portas propter aëna signa manus dextras ostendunt adtenuari saepe salutantum tactu praeterque meantum. haec igitur minui, cum sint detrita, videmus. sed quae corpora decedant in tempore quoque, invida praeclusit speciem natura videndi. Postremo quae cumque dies naturaque rebus paulatim tribuit moderatim crescere cogens, nulla potest oculorum acies contenta tueri, nec porro quae cumque aevo macieque senescunt, nec, mare quae impendent, vesco sale saxa peresa quid quoque amittant in tempore cernere possis. corporibus caecis igitur natura gerit res. Nec tamen undique corporea stipata tenentur omnia natura; namque est in rebus inane. quod tibi cognosse in multis erit utile rebus nec sinet errantem dubitare et quaerere semper de summa rerum et nostris diffidere dictis. qua propter locus est intactus inane vacansque. quod si non esset, nulla ratione moveri res possent; namque officium quod corporis exstat, officere atque obstare, id in omni tempore adesset omnibus; haud igitur quicquam procedere posset, principium quoniam cedendi nulla daret res. at nunc per maria ac terras sublimaque caeli multa modis multis varia ratione moveri cernimus ante oculos, quae, si non esset inane, non tam sollicito motu privata carerent quam genita omnino nulla ratione fuissent, undique materies quoniam stipata quiesset. Praeterea quamvis solidae res esse putentur, hinc tamen esse licet raro cum corpore cernas. in saxis ac speluncis permanat aquarum liquidus umor et uberibus flent omnia guttis. dissipat in corpus sese cibus omne animantum; crescunt arbusta et fetus in tempore fundunt, quod cibus in totas usque ab radicibus imis per truncos ac per ramos diffunditur omnis. inter saepta meant voces et clausa domorum transvolitant, rigidum permanat frigus ad ossa. quod nisi inania sint, qua possent corpora quaeque transire, haud ulla fieri ratione videres. Denique cur alias aliis praestare videmus pondere res rebus nihilo maiore figura? nam si tantundemst in lanae glomere quantum corporis in plumbo est, tantundem pendere par est, corporis officiumst quoniam premere omnia deorsum, contra autem natura manet sine pondere inanis. ergo quod magnumst aeque leviusque videtur, ni mirum plus esse sibi declarat inanis; at contra gravius plus in se corporis esse dedicat et multo vacui minus intus habere. est igitur ni mirum id quod ratione sagaci quaerimus, admixtum rebus, quod inane vocamus. Illud in his rebus ne te deducere vero possit, quod quidam fingunt, praecurrere cogor. cedere squamigeris latices nitentibus aiunt et liquidas aperire vias, quia post loca pisces linquant, quo possint cedentes confluere undae; sic alias quoque res inter se posse moveri et mutare locum, quamvis sint omnia plena. scilicet id falsa totum ratione receptumst. nam quo squamigeri poterunt procedere tandem, ni spatium dederint latices? concedere porro quo poterunt undae, cum pisces ire nequibunt? aut igitur motu privandumst corpora quaeque aut esse admixtum dicundumst rebus inane, unde initum primum capiat res quaeque movendi. Postremo duo de concursu corpora lata si cita dissiliant, nempe aër omne necessest, inter corpora quod fiat, possidat inane. is porro quamvis circum celerantibus auris confluat, haud poterit tamen uno tempore totum compleri spatium; nam primum quemque necessest occupet ille locum, deinde omnia possideantur. quod si forte aliquis, cum corpora dissiluere, tum putat id fieri quia se condenseat aër, errat; nam vacuum tum fit quod non fuit ante et repletur item vacuum quod constitit ante, nec tali ratione potest denserier aër nec, si iam posset, sine inani posset, opinor, ipse in se trahere et partis conducere in unum. Qua propter, quamvis causando multa moreris, esse in rebus inane tamen fateare necessest. multaque praeterea tibi possum commemorando argumenta fidem dictis conradere nostris. verum animo satis haec vestigia parva sagaci sunt, per quae possis cognoscere cetera tute. namque canes ut montivagae persaepe ferai naribus inveniunt intectas fronde quietes, cum semel institerunt vestigia certa viai, sic alid ex alio per te tute ipse videre talibus in rebus poteris caecasque latebras insinuare omnis et verum protrahere inde. quod si pigraris paulumve recesseris ab re, hoc tibi de plano possum promittere, Memmi usque adeo largos haustus e fontibus magnis lingua meo suavis diti de pectore fundet, ut verear ne tarda prius per membra senectus serpat et in nobis vitai claustra resolvat, quam tibi de quavis una re versibus omnis argumentorum sit copia missa per auris. Sed nunc ut repetam coeptum pertexere dictis, omnis ut est igitur per se natura duabus constitit in rebus; nam corpora sunt et inane, haec in quo sita sunt et qua diversa moventur. corpus enim per se communis dedicat esse sensus; cui nisi prima fides fundata valebit, haut erit occultis de rebus quo referentes confirmare animi quicquam ratione queamus. tum porro locus ac spatium, quod inane vocamus, si nullum foret, haut usquam sita corpora possent esse neque omnino quoquam diversa meare; id quod iam supera tibi paulo ostendimus ante. praeterea nihil est quod possis dicere ab omni corpore seiunctum secretumque esse ab inani, quod quasi tertia sit numero natura reperta. nam quod cumque erit, esse aliquid debebit id ipsum augmine vel grandi vel parvo denique, dum sit; cui si tactus erit quamvis levis exiguusque, corporis augebit numerum summamque sequetur; sin intactile erit, nulla de parte quod ullam rem prohibere queat per se transire meantem, scilicet hoc id erit, vacuum quod inane vocamus. Praeterea per se quod cumque erit, aut faciet quid aut aliis fungi debebit agentibus ipsum aut erit ut possint in eo res esse gerique. at facere et fungi sine corpore nulla potest res nec praebere locum porro nisi inane vacansque. ergo praeter inane et corpora tertia per se nulla potest rerum in numero natura relinqui, nec quae sub sensus cadat ullo tempore nostros nec ratione animi quam quisquam possit apisci. Nam quae cumque cluent, aut his coniuncta duabus rebus ea invenies aut horum eventa videbis. coniunctum est id quod nusquam sine permitiali discidio potis est seiungi seque gregari, pondus uti saxis, calor ignis, liquor aquai, tactus corporibus cunctis, intactus inani. servitium contra paupertas divitiaeque, libertas bellum concordia cetera quorum adventu manet incolumis natura abituque, haec soliti sumus, ut par est, eventa vocare. tempus item per se non est, sed rebus ab ipsis consequitur sensus, transactum quid sit in aevo, tum quae res instet, quid porro deinde sequatur; nec per se quemquam tempus sentire fatendumst semotum ab rerum motu placidaque quiete. denique Tyndaridem raptam belloque subactas Troiiugenas gentis cum dicunt esse, videndumst ne forte haec per se cogant nos esse fateri, quando ea saecla hominum, quorum haec eventa fuerunt, inrevocabilis abstulerit iam praeterita aetas; namque aliud terris, aliud regionibus ipsis eventum dici poterit quod cumque erit actum. denique materies si rerum nulla fuisset nec locus ac spatium, res in quo quaeque geruntur, numquam Tyndaridis forma conflatus amore ignis Alexandri Phrygio sub pectore gliscens clara accendisset saevi certamina belli nec clam durateus Troiianis Pergama partu inflammasset equos nocturno Graiiugenarum; perspicere ut possis res gestas funditus omnis non ita uti corpus per se constare neque esse nec ratione cluere eadem qua constet inane, sed magis ut merito possis eventa vocare corporis atque loci, res in quo quaeque gerantur. Corpora sunt porro partim primordia rerum, partim concilio quae constant principiorum. sed quae sunt rerum primordia, nulla potest vis stinguere; nam solido vincunt ea corpore demum. etsi difficile esse videtur credere quicquam in rebus solido reperiri corpore posse. transit enim fulmen caeli per saepta domorum clamor ut ac voces, ferrum candescit in igni dissiliuntque fero ferventi saxa vapore; cum labefactatus rigor auri solvitur aestu, tum glacies aeris flamma devicta liquescit; permanat calor argentum penetraleque frigus, quando utrumque manu retinentes pocula rite sensimus infuso lympharum rore superne. usque adeo in rebus solidi nihil esse videtur. sed quia vera tamen ratio naturaque rerum cogit, ades, paucis dum versibus expediamus esse ea quae solido atque aeterno corpore constent, semina quae rerum primordiaque esse docemus, unde omnis rerum nunc constet summa creata. Principio quoniam duplex natura duarum dissimilis rerum longe constare repertast, corporis atque loci, res in quo quaeque geruntur, esse utramque sibi per se puramque necessest. nam qua cumque vacat spatium, quod inane vocamus, corpus ea non est; qua porro cumque tenet se corpus, ea vacuum nequaquam constat inane. sunt igitur solida ac sine inani corpora prima. Praeterea quoniam genitis in rebus inanest, materiem circum solidam constare necessest; nec res ulla potest vera ratione probari corpore inane suo celare atque intus habere, si non, quod cohibet, solidum constare relinquas. id porro nihil esse potest nisi materiai concilium, quod inane queat rerum cohibere. materies igitur, solido quae corpore constat, esse aeterna potest, cum cetera dissoluantur. Tum porro si nil esset quod inane vocaret, omne foret solidum; nisi contra corpora certa essent quae loca complerent quae cumque tenerent omne quod est spatium, vacuum constaret inane. alternis igitur ni mirum corpus inani distinctum, quoniam nec plenum naviter extat nec porro vacuum; sunt ergo corpora certa, quae spatium pleno possint distinguere inane. haec neque dissolui plagis extrinsecus icta possunt nec porro penitus penetrata retexi nec ratione queunt alia temptata labare; id quod iam supra tibi paulo ostendimus ante. nam neque conlidi sine inani posse videtur quicquam nec frangi nec findi in bina secando nec capere umorem neque item manabile frigus nec penetralem ignem, quibus omnia conficiuntur. et quo quaeque magis cohibet res intus inane, tam magis his rebus penitus temptata labascit. ergo si solida ac sine inani corpora prima sunt ita uti docui, sint haec aeterna necessest. Praeterea nisi materies aeterna fuisset, antehac ad nihilum penitus res quaeque redissent de nihiloque renata forent quae cumque videmus. at quoniam supra docui nil posse creari de nihilo neque quod genitumst ad nil revocari, esse inmortali primordia corpore debent, dissolui quo quaeque supremo tempore possint, materies ut subpeditet rebus reparandis. sunt igitur solida primordia simplicitate nec ratione queunt alia servata per aevom ex infinito iam tempore res reparare. denique si nullam finem natura parasset frangendis rebus, iam corpora materiai usque redacta forent aevo frangente priore, ut nihil ex illis a certo tempore posset conceptum summum aetatis pervadere finem. nam quidvis citius dissolvi posse videmus quam rursus refici; qua propter longa diei infinita aetas ante acti temporis omnis quod fregisset adhuc disturbans dissoluensque, numquam relicuo reparari tempore posset. at nunc ni mirum frangendi reddita finis certa manet, quoniam refici rem quamque videmus et finita simul generatim tempora rebus stare, quibus possint aevi contingere florem. Huc accedit uti, solidissima materiai corpora cum constant, possint tamen omnia reddi, mollia quae fiunt, aër aqua terra vapores, quo pacto fiant et qua vi quaeque gerantur, admixtum quoniam semel est in rebus inane. at contra si mollia sint primordia rerum, unde queant validi silices ferrumque creari, non poterit ratio reddi; nam funditus omnis principio fundamenti natura carebit. sunt igitur solida pollentia simplicitate, quorum condenso magis omnia conciliatu artari possunt validasque ostendere viris. porro si nullast frangendis reddita finis corporibus, tamen ex aeterno tempore quaeque nunc etiam superare necessest corpora rebus, quae non dum clueant ullo temptata periclo. at quoniam fragili natura praedita constant, discrepat aeternum tempus potuisse manere innumerabilibus plagis vexata per aevom. Denique iam quoniam generatim reddita finis crescendi rebus constat vitamque tenendi, et quid quaeque queant per foedera naturai, quid porro nequeant, sancitum quando quidem extat, nec commutatur quicquam, quin omnia constant usque adeo, variae volucres ut in ordine cunctae ostendant maculas generalis corpore inesse, inmutabilis materiae quoque corpus habere debent ni mirum; nam si primordia rerum commutari aliqua possent ratione revicta, incertum quoque iam constet quid possit oriri, quid nequeat, finita potestas denique cuique qua nam sit ratione atque alte terminus haerens, nec totiens possent generatim saecla referre naturam mores victum motusque parentum. Tum porro quoniam est extremum quodque cacumen corporis illius, quod nostri cernere sensus iam nequeunt, id ni mirum sine partibus extat et minima constat natura nec fuit umquam per se secretum neque post hac esse valebit, alterius quoniamst ipsum pars primaque et una, inde aliae atque aliae similes ex ordine partes agmine condenso naturam corporis explent; quae quoniam per se nequeunt constare, necessest haerere unde queant nulla ratione revelli. sunt igitur solida primordia simplicitate, quae minimis stipata cohaerent partibus arte. non ex illorum conventu conciliata, sed magis aeterna pollentia simplicitate, unde neque avelli quicquam neque deminui iam concedit natura reservans semina rebus. Praeterea nisi erit minimum, parvissima quaeque corpora constabunt ex partibus infinitis, quippe ubi dimidiae partis pars semper habebit dimidiam partem nec res praefiniet ulla. ergo rerum inter summam minimamque quod escit, nil erit ut distet; nam quamvis funditus omnis summa sit infinita, tamen, parvissima quae sunt, ex infinitis constabunt partibus aeque. quod quoniam ratio reclamat vera negatque credere posse animum, victus fateare necessest esse ea quae nullis iam praedita partibus extent et minima constent natura. quae quoniam sunt, illa quoque esse tibi solida atque aeterna fatendum. Denique si minimas in partis cuncta resolvi cogere consuesset rerum natura creatrix, iam nihil ex illis eadem reparare valeret propterea quia, quae nullis sunt partibus aucta, non possunt ea quae debet genitalis habere materies, varios conexus pondera plagas concursus motus, per quas res quaeque geruntur. Quapropter qui materiem rerum esse putarunt ignem atque ex igni summam consistere solo, magno opere a vera lapsi ratione videntur. Heraclitus init quorum dux proelia primus, clarus ob obscuram linguam magis inter inanis quamde gravis inter Graios, qui vera requirunt; omnia enim stolidi magis admirantur amantque, inversis quae sub verbis latitantia cernunt, veraque constituunt quae belle tangere possunt auris et lepido quae sunt fucata sonore. Nam cur tam variae res possent esse, requiro, ex uno si sunt igni puroque creatae? nil prodesset enim calidum denserier ignem nec rare fieri, si partes ignis eandem naturam quam totus habet super ignis haberent. acrior ardor enim conductis partibus esset, languidior porro disiectis disque supatis. amplius hoc fieri nihil est quod posse rearis talibus in causis, ne dum variantia rerum tanta queat densis rarisque ex ignibus esse. Id quoque si faciant admixtum rebus inane, denseri poterunt ignes rarique relinqui; sed quia multa sibi cernunt contraria quae sint et fugitant in rebus inane relinquere purum, ardua dum metuunt, amittunt vera viai nec rursum cernunt exempto rebus inane omnia denseri fierique ex omnibus unum corpus, nil ab se quod possit mittere raptim, aestifer ignis uti lumen iacit atque vaporem, ut videas non e stipatis partibus esse. Quod si forte alia credunt ratione potesse ignis in coetu stingui mutareque corpus, scilicet ex nulla facere id si parte reparcent, occidet ad nihilum ni mirum funditus ardor omnis et e nihilo fient quae cumque creantur; nam quod cumque suis mutatum finibus exit, continuo hoc mors est illius quod fuit ante. proinde aliquid superare necesse est incolume ollis, ne tibi res redeant ad nilum funditus omnes de nihiloque renata vigescat copia rerum. Nunc igitur quoniam certissima corpora quaedam sunt, quae conservant naturam semper eandem, quorum abitu aut aditu mutatoque ordine mutant naturam res et convertunt corpora sese, scire licet non esse haec ignea corpora rerum. nil referret enim quaedam decedere, abire atque alia adtribui mutarique ordine quaedam, si tamen ardoris naturam cuncta tenerent; ignis enim foret omnimodis quod cumque crearet. verum, ut opinor, itast sunt quaedam corpora, quorum concursus motus ordo positura figurae efficiunt ignis mutatoque ordine mutant naturam neque sunt igni simulata neque ulli praeterea rei quae corpora mittere possit sensibus et nostros adiectu tangere tactus. dicere porro ignem res omnis esse neque ullam rem veram in numero rerum constare nisi ignem, quod facit hic idem, perdelirum esse videtur. nam contra sensus ab sensibus ipse repugnat et labefactat eos, unde omnia credita pendent, unde hic cognitus est ipsi quem nominat ignem; credit enim sensus ignem cognoscere vere, cetera non credit, quae nilo clara minus sunt. quod mihi cum vanum tum delirum esse videtur; quo referemus enim? quid nobis certius ipsis sensibus esse potest, qui vera ac falsa notemus? Praeterea quare quisquam magis omnia tollat et velit ardoris naturam linquere solam, quam neget esse ignis, aliam tamen esse relinquat? aequa videtur enim dementia dicere utrumque. Quapropter qui materiem rerum esse putarunt ignem atque ex igni summam consistere posse, et qui principium gignundis aëra rebus constituere aut umorem qui cumque putarunt fingere res ipsum per se terramve creare omnia et in rerum naturas vertier omnis, magno opere a vero longe derrasse videntur. adde etiam qui conduplicant primordia rerum aëra iungentes igni terramque liquori, et qui quattuor ex rebus posse omnia rentur ex igni terra atque anima procrescere et imbri. quorum Acragantinus cum primis Empedocles est, insula quem triquetris terrarum gessit in oris, quam fluitans circum magnis anfractibus aequor Ionium glaucis aspargit virus ab undis angustoque fretu rapidum mare dividit undis Aeoliae terrarum oras a finibus eius. hic est vasta Charybdis et hic Aetnaea minantur murmura flammarum rursum se colligere iras, faucibus eruptos iterum vis ut vomat ignis ad caelumque ferat flammai fulgura rursum. quae cum magna modis multis miranda videtur gentibus humanis regio visendaque fertur rebus opima bonis, multa munita virum vi, nil tamen hoc habuisse viro praeclarius in se nec sanctum magis et mirum carumque videtur. carmina quin etiam divini pectoris eius vociferantur et exponunt praeclara reperta, ut vix humana videatur stirpe creatus. Hic tamen et supra quos diximus inferiores partibus egregie multis multoque minores, quamquam multa bene ac divinitus invenientes ex adyto tam quam cordis responsa dedere sanctius et multo certa ratione magis quam Pythia quae tripodi a Phoebi lauroque profatur, principiis tamen in rerum fecere ruinas et graviter magni magno cecidere ibi casu. Primum quod motus exempto rebus inani constituunt et res mollis rarasque relinquunt aëra solem ignem terras animalia frugis nec tamen admiscent in eorum corpus inane; deinde quod omnino finem non esse secandis corporibus facient neque pausam stare fragori nec prorsum in rebus minimum consistere quicquam, cum videamus id extremum cuiusque cacumen esse quod ad sensus nostros minimum esse videtur, conicere ut possis ex hoc, quae cernere non quis extremum quod habent, minimum consistere rerum. Huc accedit item, quoniam primordia rerum mollia constituunt, quae nos nativa videmus esse et mortali cum corpore, funditus ut qui debeat ad nihilum iam rerum summa reverti de nihiloque renata vigescere copia rerum; quorum utrumque quid a vero iam distet habebis. Deinde inimica modis multis sunt atque veneno ipsa sibi inter se; quare aut congressa peribunt aut ita diffugient, ut tempestate coacta fulmina diffugere atque imbris ventosque videmus. Denique quattuor ex rebus si cuncta creantur atque in eas rursum res omnia dissoluuntur, qui magis illa queunt rerum primordia dici quam contra res illorum retroque putari? alternis gignuntur enim mutantque colorem et totam inter se naturam tempore ab omni. fulmina diffugere atque imbris ventosque videmus. sin ita forte putas ignis terraeque coire corpus et aërias auras roremque liquoris, nil in concilio naturam ut mutet eorum, nulla tibi ex illis poterit res esse creata, non animans, non exanimo cum corpore, ut arbos; quippe suam quicque in coetu variantis acervi naturam ostendet mixtusque videbitur aër cum terra simul et quodam cum rore manere. at primordia gignundis in rebus oportet naturam clandestinam caecamque adhibere, emineat ne quid, quod contra pugnet et obstet quo minus esse queat proprie quodcumque creatur. Quin etiam repetunt a caelo atque ignibus eius et primum faciunt ignem se vertere in auras aëris, hinc imbrem gigni terramque creari ex imbri retroque a terra cuncta reverti, umorem primum, post aëra, deinde calorem, nec cessare haec inter se mutare, meare a caelo ad terram, de terra ad sidera mundi. quod facere haud ullo debent primordia pacto. immutabile enim quiddam superare necessest, ne res ad nihilum redigantur funditus omnes; nam quod cumque suis mutatum finibus exit, continuo hoc mors est illius quod fuit ante. quapropter quoniam quae paulo diximus ante in commutatum veniunt, constare necessest ex aliis ea, quae nequeant convertier usquam, ne tibi res redeant ad nilum funditus omnis; quin potius tali natura praedita quaedam corpora constituas, ignem si forte crearint, posse eadem demptis paucis paucisque tributis, ordine mutato et motu, facere aëris auras, sic alias aliis rebus mutarier omnis? At manifesta palam res indicat inquis in auras aëris e terra res omnis crescere alique; et nisi tempestas indulget tempore fausto imbribus, ut tabe nimborum arbusta vacillent, solque sua pro parte fovet tribuitque calorem, crescere non possint fruges arbusta animantis. scilicet et nisi nos cibus aridus et tener umor adiuvet, amisso iam corpore vita quoque omnis omnibus e nervis atque ossibus exsoluatur; adiutamur enim dubio procul atque alimur nos certis ab rebus, certis aliae atque aliae res. ni mirum quia multa modis communia multis multarum rerum in rebus primordia mixta sunt, ideo variis variae res rebus aluntur. atque eadem magni refert primordia saepe cum quibus et quali positura contineantur et quos inter se dent motus accipiantque; namque eadem caelum mare terras flumina solem constituunt, eadem fruges arbusta animantis, verum aliis alioque modo commixta moventur. quin etiam passim nostris in versibus ipsis multa elementa vides multis communia verbis, cum tamen inter se versus ac verba necessest confiteare et re et sonitu distare sonanti. tantum elementa queunt permutato ordine solo; at rerum quae sunt primordia, plura adhibere possunt unde queant variae res quaeque creari. Nunc et Anaxagorae scrutemur homoeomerian quam Grai memorant nec nostra dicere lingua concedit nobis patrii sermonis egestas, sed tamen ipsam rem facilest exponere verbis. principio, rerum quam dicit homoeomerian, ossa videlicet e pauxillis atque minutis ossibus hic et de pauxillis atque minutis visceribus viscus gigni sanguenque creari sanguinis inter se multis coeuntibus guttis ex aurique putat micis consistere posse aurum et de terris terram concrescere parvis, ignibus ex ignis, umorem umoribus esse, cetera consimili fingit ratione putatque. nec tamen esse ulla de parte in rebus inane concedit neque corporibus finem esse secandis. quare in utraque mihi pariter ratione videtur errare atque illi, supra quos diximus ante. Adde quod inbecilla nimis primordia fingit; si primordia sunt, simili quae praedita constant natura atque ipsae res sunt aequeque laborant et pereunt, neque ab exitio res ulla refrenat. nam quid in oppressu valido durabit eorum, ut mortem effugiat, leti sub dentibus ipsis? ignis an umor an aura? quid horum? sanguen an ossa? nil ut opinor, ubi ex aequo res funditus omnis tam mortalis erit quam quae manifesta videmus ex oculis nostris aliqua vi victa perire. at neque reccidere ad nihilum res posse neque autem crescere de nihilo testor res ante probatas. Praeterea quoniam cibus auget corpus alitque, scire licet nobis venas et sanguen et ossa asive cibos omnis commixto corpore dicent esse et habere in se nervorum corpora parva ossaque et omnino venas partisque cruoris, fiet uti cibus omnis et aridus et liquor ipse ex alienigenis rebus constare putetur, ossibus et nervis sanieque et sanguine mixto. Praeterea quae cumque e terra corpora crescunt, si sunt in terris, terram constare necessest ex alienigenis, quae terris exoriuntur. transfer item, totidem verbis utare licebit in lignis si flamma latet fumusque cinisque, ex alienigenis consistant ligna necessest, praeterea tellus quae corpora cumque alit auget ex alienigenis, quae lignis exoriuntur. Linquitur hic quaedam latitandi copia tenvis, id quod Anaxagoras sibi sumit, ut omnibus omnis res putet inmixtas rebus latitare, sed illud apparere unum, cuius sint plurima mixta et magis in promptu primaque in fronte locata. quod tamen a vera longe ratione repulsumst; conveniebat enim fruges quoque saepe, minaci robore cum in saxi franguntur, mittere signum sanguinis aut aliquid, nostro quae corpore aluntur. cum lapidi in lapidem terimus, manare cruorem consimili ratione herbis quoque saepe decebat, et latices dulcis guttas similique sapore mittere, lanigerae quali sunt ubere lactis, scilicet et glebis terrarum saepe friatis herbarum genera et fruges frondesque videri dispertita inter terram latitare minute, postremo in lignis cinerem fumumque videri, cum praefracta forent, ignisque latere minutos. quorum nil fieri quoniam manifesta docet res, scire licet non esse in rebus res ita mixtas, verum semina multimodis inmixta latere multarum rerum in rebus communia debent. At saepe in magnis fit montibus inquis ut altis arboribus vicina cacumina summa terantur inter se validis facere id cogentibus austris, donec flammai fulserunt flore coorto. scilicet et non est lignis tamen insitus ignis, verum semina sunt ardoris multa, terendo quae cum confluxere, creant incendia silvis. quod si facta foret silvis abscondita flamma, non possent ullum tempus celarier ignes, conficerent volgo silvas, arbusta cremarent. iamne vides igitur, paulo quod diximus ante, permagni referre eadem primordia saepe cum quibus et quali positura contineantur et quos inter se dent motus accipiantque, atque eadem paulo inter se mutata creare ignes et lignum? quo pacto verba quoque ipsa inter se paulo mutatis sunt elementis, cum ligna atque ignes distincta voce notemus. Denique iam quae cumque in rebus cernis apertis si fieri non posse putas, quin materiai corpora consimili natura praedita fingas, hac ratione tibi pereunt primordia rerum fiet uti risu tremulo concussa cachinnent et lacrimis salsis umectent ora genasque. Nunc age, quod super est, cognosce et clarius audi. nec me animi fallit quam sint obscura; sed acri percussit thyrso laudis spes magna meum cor et simul incussit suavem mi in pectus amorem Musarum, quo nunc instinctus mente vigenti avia Pieridum peragro loca nullius ante trita solo. iuvat integros accedere fontis atque haurire iuvatque novos decerpere flores insignemque meo capiti petere inde coronam, unde prius nulli velarint tempora Musae; primum quod magnis doceo de rebus et artis religionum animum nodis exsolvere pergo, deinde quod obscura de re tam lucida pango carmina musaeo contingens cuncta lepore. id quoque enim non ab nulla ratione videtur; sed vel uti pueris absinthia taetra medentes cum dare conantur, prius oras pocula circum contingunt mellis dulci flavoque liquore, ut puerorum aetas inprovida ludificetur labrorum tenus, interea perpotet amarum absinthi laticem deceptaque non capiatur, sed potius tali facto recreata valescat, sic ego nunc, quoniam haec ratio plerumque videtur tristior esse quibus non est tractata, retroque volgus abhorret ab hac, volui tibi suaviloquenti carmine Pierio rationem exponere nostram et quasi musaeo dulci contingere melle, si tibi forte animum tali ratione tenere versibus in nostris possem, dum perspicis omnem naturam rerum, qua constet compta figura. Sed quoniam docui solidissima materiai corpora perpetuo volitare invicta per aevom, nunc age, summai quaedam sit finis eorum necne sit, evolvamus; item quod inane repertumst seu locus ac spatium, res in quo quaeque gerantur, pervideamus utrum finitum funditus omne constet an immensum pateat vasteque profundum. Omne quod est igitur nulla regione viarum finitumst; namque extremum debebat habere. extremum porro nullius posse videtur esse, nisi ultra sit quod finiat, ut videatur quo non longius haec sensus natura sequatur. nunc extra summam quoniam nihil esse fatendum, non habet extremum, caret ergo fine modoque. nec refert quibus adsistas regionibus eius; usque adeo, quem quisque locum possedit, in omnis tantundem partis infinitum omne relinquit. Praeterea si iam finitum constituatur omne quod est spatium, si quis procurrat ad oras ultimus extremas iaciatque volatile telum, id validis utrum contortum viribus ire quo fuerit missum mavis longeque volare, an prohibere aliquid censes obstareque posse? alterutrum fatearis enim sumasque necessest. quorum utrumque tibi effugium praecludit et omne cogit ut exempta concedas fine patere. nam sive est aliquid quod probeat efficiatque quo minus quo missum est veniat finique locet se, sive foras fertur, non est a fine profectum. hoc pacto sequar atque, oras ubi cumque locaris extremas, quaeram quid telo denique fiet? fiet uti nusquam possit consistere finis effugiumque fugae prolatet copia semper. Praeterea spatium summai totius omne undique si inclusum certis consisteret oris finitumque foret, iam copia materiai undique ponderibus solidis confluxet ad imum nec res ulla geri sub caeli tegmine posset nec foret omnino caelum neque lumina solis, quippe ubi materies omnis cumulata iaceret ex infinito iam tempore subsidendo. at nunc ni mirum requies data principiorum corporibus nullast, quia nil est funditus imum, quo quasi confluere et sedes ubi ponere possint. semper in adsiduo motu res quaeque geruntur partibus in cunctis, infernaque suppeditantur ex infinito cita corpora materiai. Postremo ante oculos res rem finire videtur; aër dissaepit collis atque aëra montes, terra mare et contra mare terras terminat omnis; omne quidem vero nihil est quod finiat extra. est igitur natura loci spatiumque profundi, quod neque clara suo percurrere fulmina cursu perpetuo possint aevi labentia tractu nec prorsum facere ut restet minus ire meando; usque adeo passim patet ingens copia rebus finibus exemptis in cunctas undique partis. Ipsa modum porro sibi rerum summa parare ne possit, natura tenet, quae corpus inane et quod inane autem est finiri corpore cogit, ut sic alternis infinita omnia reddat, aut etiam alterutrum, nisi terminet alterum eorum, simplice natura pateat tamen inmoderatum, nec mare nec tellus neque caeli lucida templa nec mortale genus nec divum corpora sancta exiguum possent horai sistere tempus; nam dispulsa suo de coetu materiai copia ferretur magnum per inane soluta, sive adeo potius numquam concreta creasset ullam rem, quoniam cogi disiecta nequisset. nam certe neque consilio primordia rerum ordine se suo quaeque sagaci mente locarunt nec quos quaeque darent motus pepigere profecto sed quia multa modis multis mutata per omne ex infinito vexantur percita plagis, omne genus motus et coetus experiundo tandem deveniunt in talis disposituras, qualibus haec rerum consistit summa creata, et multos etiam magnos servata per annos ut semel in motus coniectast convenientis, efficit ut largis avidum mare fluminis undis integrent amnes et solis terra vapore fota novet fetus summissaque gens animantum floreat et vivant labentis aetheris ignes. quod nullo facerent pacto, nisi materiai ex infinito suboriri copia posset, unde amissa solent reparare in tempore quaeque. nam vel uti privata cibo natura animantum diffluit amittens corpus, sic omnia debent dissolui simul ac defecit suppeditare materies aliqua ratione aversa viai. nec plagae possunt extrinsecus undique summam conservare omnem, quae cumque est conciliata. cudere enim crebro possunt partemque morari, dum veniant aliae ac suppleri summa queatur; inter dum resilire tamen coguntur et una principiis rerum spatium tempusque fugai largiri, ut possint a coetu libera ferri. quare etiam atque etiam suboriri multa necessest, et tamen ut plagae quoque possint suppetere ipsae, infinita opus est vis undique materiai. Illud in his rebus longe fuge credere, Memmi, in medium summae quod dicunt omnia niti atque ideo mundi naturam stare sine ullis ictibus externis neque quoquam posse resolvi summa atque ima, quod in medium sint omnia nixa, ipsum si quicquam posse in se sistere credis, et quae pondera sunt sub terris omnia sursum nitier in terraque retro requiescere posta, ut per aquas quae nunc rerum simulacra videmus; et simili ratione animalia suppa vagari contendunt neque posse e terris in loca caeli reccidere inferiora magis quam corpora nostra sponte sua possint in caeli templa volare; illi cum videant solem, nos sidera noctis cernere et alternis nobiscum tempora caeli dividere et noctes parilis agitare diebus. sed vanus stolidis haec amplexi quod habent perv nam medium nihil esse potest infinita; neque omnino, si iam medium sit, possit ibi quicquam consistere quam quavis alia longe ratione omnis enim locus ac spatium, quod inane vocamus, per medium, per non medium, concedere debet aeque ponderibus, motus qua cumque feruntur. nec quisquam locus est, quo corpora cum venerunt, ponderis amissa vi possint stare in inani; nec quod inane autem est ulli subsistere debet, quin, sua quod natura petit, concedere pergat. haud igitur possunt tali ratione teneri res in concilium medii cuppedine victae. Praeterea quoniam non omnia corpora fingunt in medium niti, sed terrarum atque liquoris umorem ponti magnasque e montibus undas, et quasi terreno quae corpore contineantur, at contra tenuis exponunt aëris auras et calidos simul a medio differrier ignis, atque ideo totum circum tremere aethera signis et solis flammam per caeli caerula pasci, quod calor a medio fugiens se ibi conligat omnis, nec prorsum arboribus summos frondescere ramos posse, nisi a terris paulatim cuique cibatum ne volucri ritu flammarum moenia mundi diffugiant subito magnum per inane soluta et ne cetera consimili ratione sequantur neve ruant caeli tonitralia templa superne terraque se pedibus raptim subducat et omnis inter permixtas rerum caelique ruinas corpora solventes abeat per inane profundum, temporis ut puncto nihil extet reliquiarum desertum praeter spatium et primordia caeca. nam qua cumque prius de parti corpora desse constitues, haec rebus erit pars ianua leti, hac se turba foras dabit omnis materiai. Haec sic pernosces parva perductus opella; namque alid ex alio clarescet nec tibi caeca nox iter eripiet, quin ultima naturai pervideas ita res accendent lumina rebus. FRAGMENTA Serv. G. . non ego cuncta meis amplecti versibus opto. non, .mihi si linguae centum sint oraque centum, aerea vox Plot. Sac. A. Gr. GL .K mensibus frigus .Char. GL .K cameraeque caminis exterribus .Serv. G. . sulcos oblimet inertis .Non. M tantus conduxerat omnia torpor .Char. GL .K naviter .Serv. A. . panaceam .Prob. Cath. GL . hos vappones .Prob. Verg. Ecl. . omnia per sonitus arcet terram mare caelum .Prob. De nom. GL .K nasum diductius quam pandius paulo vellem .Macr. Sat. .. magna ossa lacertique adparent homini .Var. L. . aetheris et terrae genitabile quaerere tempus .Var. L. . atque aliquos ibi ab rebus clepsere foro qui Titus Lucretius Carus, Capitula . CAPITVLA ΤΟ ΜΑΚΑΡΙΟΝ ΚΑΙ ΑΦΘΑΡΤΟΝ .LAVS INVENTORIS EXEMPLVM RELIGIONIS FINIS DOLORIS DE ANIMA NIHIL DE NIHILO GIGNI NIHIL AD NIHILVM INTERIRE DE VENTO DE ODORE CALORE FRIGORE VOCE VESTES VVESCI ET ARESCI DE ANIMO IN DIGITO ET CETERIS DE INANI DE PISCIBVS IN AQVA CORPVS ET INANE ESSE NATVRAM RERVM TERTIAM NATVRAM NVLLAM ESSE RERVM SOLIDVM ESSE CONTRA ΕΙΣ ΑΠΕΙΡΟΝ ΤΗΝ ΤΟΜΗΝ DE MOLLI NATVRA AQVA AERE ET CETERIS CONTRA HERACLITVM NEQVE IGNEM NEQVE AERA NEQVE VMOREM PRINCIPIA ESSE CONTRA EMPEDOCLEN CONTRA ANAXAGORAN ΤΟ ΠΑΝ ΑΠΕΙΡΟΝ ΤΟ ΓΑΡ ΠΕΠΕΡΑΣΜΕΝΟΝ ΑΚΡΟΝ ΕΧΕΙ ΕΙΣ ΤΟ ΜΕΣΟΝ Η ΦΟΡΑ CAPITVLA ΣΑΡΚΟΣ ΕΥΣΤΑΘΕΣ ΚΑΤΑΣΤΗΜΑ .DE MOTV PRINCIPIORVM ET INFINITA ESSE IMVM NIHIL ESSE QVAE IN SOLIS RADIIS APPAREANT DE CELERITATE MOTVS NIHIL SVRSVM FERRI CORPVSCVLORVM SED PRESSA A RADICIBVS EXVRGERE CORPORA DE DECLINATIONE MOTVS DE FIGVRA ATOMORVM DE LVMINE DE OLEO DE MELLE DE ABSINTHIO DE SERRAE STRIDORE DE ADAMANTE FERRO SILICE AERE DE SVDORE SALSO DE AQVA MARINA FIGVRAS ESSE MVLTAS INTER SE SIMILIA INFINITA ESSE IN TERRA SEMINA INSVNT DE MATRE MAGNA ΤΟ ΜΑΚΑΡΙΟΝ ΚΑΙ ΑΦΘΑΡΤΟΝ NON NECESSARIO ALBA EX ALBIS PRINCIPIIS FIERI COLORES NON ESSE DE COLORE COLVMBARVM DE CAVDA PAVONVM ATOMOS NEC COLOREM NEC ODOREM NEC SVCVM NEC FRIGVS NEC CALOREM HABERE DE INSENSILI SENSILE GIGNI OMNE INFINITVM IN OMNIS PARTIS APIROS MVNDOS MVNDVM NATVM ET MVLTOS SIMILIS IAM SENEM MVNDVM ET OMNIA PVSILLA NASCI CAPITVLA HOMINES MORTEM MAXIME TIMERE .DE ANIMI ET ANIMAE NATVRA SENSVQVE ANIMVM ET ANIMAM CONIVNCTA ESSE DE MOBILITATE ANIMI TERTIAM ANIMAM ESSE MENTEM QVARTAM SINE NOMINE ANIMAM CONIVNCTIO ANIMI ET ANIMARVM DE VARIETATE ANIMI DE SENSV CORPORIS ET ANIMI DE SENSV OCVLORVM CONTRA DEMOCRITVM DE ANIMO ET ANIMA CORPVS NON SENTIRE PER SE SINE ANIMI MOTV ANIMAM NATIVAM ET MORTALEM ESSE ANIMVM ET CORPVS SIMVL NASCI ET CRESCERE ET SIMVL INTERIRE DE SENSIBVS ANIMAE ET ANIMI DIE NATALI ANIMAM NON ESSE PRIVATAM QVAE AD INFEROS DICANTVR EA VITAE VITIA ESSE CAPITVLA SIBI IVCVNDISSIMVM ESSE QVOD CLARAM LVCEM MORTALIBVS OSTENDAT .DE SIMVLACRIS DE IMAGINIBVS QVAM PARVA SINT ANIMALIA ESSE ITEM MAIORA DE NVBIBVS DE CELERITATE TACTV VIDERI VLTRA SPECVLVM CVR VIDEATVR PLVRES IMAGINES CVR FIANT EX TENEBRIS IN LVCE QVAE SINT VIDERI DE TVRRIBVS DE VMBRA HOMINIS DE VISV DE VERO SENSV, QVARE COGNOSCATVR DE FALSO SENSV DE AVDITIS CORPOREAM ESSE VOCEM DE VOCIS IMAGINIBVS QVA VISVS NON TRANET, VOCEM TRANARE DE SAPORE QVARE ALIA ALIIS CONTRARIA SINT DE ODORE DE ANIMI MOTV QVARE QVOD LIBVERIT STATIM COGITEMVS PRIVS OCVLOS LINGVAM AVRIS ESSE NATA QVAM EORVM VSVM DE AMBVLANDO DE SOMNO DE SOMNIIS DE REBVS VENERIIS CAPITVLA PLVS HOMINIBVS PROFVISSE QVI SAPIENTIAM INVENERIT QVAM CEREREM LIBERVM .HERCVLEM ANIMAM NATIVAM ESSE DE MVNDO DE SOLIS ET LVNAE CVRSV MARE CAELVM TERRAM INTERITVRA ANIMAM ET ANIMVM NON POSSE ESSE SINE CORPORE MVNDVM NON ESSE AB DIS CONSTITVTVM DIVISIO TERRAE VEL VITIVM CVI PARS NATIVA EST, TOTVM NATIVVM ESSE DE TERRA DE AQVA DE AERE SIVE ANIMA DE IGNI ET SOLE DE LAMPADE ET LVCERNA DE AEDIFICIIS QVEMADMODVM INTEREANT QVARE NATA OMNIA DICAT QVARE AETERNITAS ESSE POSSIT ET NATIVA ESSE DE PHAETONTE SOLIS FILIO ORIGO MVNDI ET OMNIVM DE SOLIS ET LVNAE MAGNITVDINE DE SOLIS MAGNITVDINE DE LVNA DE CALORE SOLIS DEMOCRITI DE SOLE DE LVNAE CVRSV EX IDA VISIO SOLIS DE DIE LONGO ET BREVI NOCTE DE LVNAE LVMINE DE ANNI TEMPORIBVS DE ECLIPSI DE SOLIS ET LVNAE OFFECTIONE DE NOVITATE MVNDI ET DISPOSITIONE RERVM QVAE IN EO SVNT DE CENTAVRIS DE SCYLLA DE CHIMERA NON POTVISSE CHIMERAM ET SCYLLAM ET SIMILIA EORVM GIGNI QVOMODO HOMINIBVS INNATA SIT DEORVM OPINIO QVEMADMODVM AVRVM ARGENTVM PLVMBVM REPERTVM SIT QVEMADMODVM FERRVM INVENTVM SIT CAPITVLA QVI PROCVRATIONEM DIS ATTRIBVIT MVNDI, SIBI IPSVM DE DIS IMMORTALIBVS SOL- .LICITVDINES CONSTITVERE DE TONITRV DE FVLGVRE IN NVBIBVS SEMINA IGNIS INESSE DE FVLMINE IGNIS EX FVLMINE NATVRA FVLMINA IN CRASSIORIBVS NVBIBVS ET ALTE GIGNI DE TONITRIBVS ET TERRAE MOTV AVTVMNO MAGIS FVLMINA ET TONITRVA FIERI DE NVBIBVS SPIRACVLA MVNDI DE IMBRIBVS DE ARQVO DE TERRAE MOTV QVARE MARE MAIVS NON FIAT DE AETNA DE NILO FLVVIO DE LACV AVERNI CORNICIS ATHENIS AD AEDEM MINERVAE NON ESSE IN SYRIA QVADRIPEDES CVR AQVA IN PVTEIS FRIGIDIOR SIT AESTATE DE FONTE AD HAMMONIS IN AQVA TAEDAM ARDERE DE FONTE ARADI IN MARE DE LAPIDE MAGNETE FLVERE AB OMNIBVS REBVS RARAS RES OMNIS ESSE PESTILENTIA VNDE CREATVR DE PESTILENTIA ATHENIENSIVM Lucius Volusius Maecianus, Assis Distributio ... pr. ASSIS DISTRIBVTIO, ITEM VOCABVLA AC NOTAE PARTIVM IN REBVS, PECVNIA IN AERE NVMERATA, PONDERE, MENSVRA. Saepenumero, Caesar, animaduerti aegre ferentem pr.te, quod assis distributionem et in heredum institu- tione et in aliis multis necessariam ignotam haberes. quare ne tam exigua res ingenium tuum ullo modo moraretur, cum partes ipsas, tum uocabula et notas proponendas existimaui; et deprehendes distributionem quidem partium infinitam, oppido autem quam exigua uocabula et notas. Prima diuisio solidi id est librae, quod as .uocatur, in duas partes dimidias diducitur; pars di- midia semis uocatur; nota eius S. Sequens diuisio .fit in tres tertias partes; pars tertia triens uocatur; nota eius . Sequitur diuisio in quattuor quar- .tas partes; pars quarta quadrans uocatur, nota eius . Deinceps fit diuisio in sex sextas partes; .sextae partis nomen est sextans, cuius nota . Deinde diuiditur in octo octauas, quae sescunciae .uocantur, quarum est nota . Item in nouem .nonas; nona pars uocatur uncia duae sextulae; nota . Diuiditur item as in duodecim partes duodecimas; .uocantur singulae unciae, cuius nota . Haec uelut elementa primae de asse distributio- .nis aequalitatem seruant. si quid quibusdam earum detrahas uel conferas, fient dispares. Quare si .semissi unciam detrahas uel si quadranti sextantem uel trienti unciam applices, facies quincuncem, qui constat ex quinque unciis, hoc est quinque duodecimis; nota quincuncis . Si semissi applices un- .ciam uel quincunci sextantem uel trienti quadrantem, efficies septuncem, hoc est septem duodecimas; nota septuncis S . Si septunci applicueris unciam .uel semissi sextantem uel quincunci quadrantem uel trienti tantundem, facies bessem, id est duodecimas octo; nota bessis S . Si bessi applicueris un- .ciam uel septunci sextantem uel semissi quadrantem uel quincunci trientem, dodrantem efficies, hoc est nouem duodecimas; nota dodrantis S . Si .dodranti applicueris unciam uel bessi sextantem uel septunci quadrantem uel semissi trientem uel quincunci tantundem, facies dextantem, hoc est decem partes duodecimas; nota dextantis S . Si dextanti .applicueris unciam uel dodranti sextantem uel bessi quadrantem uel septunci trientem uel semissi quin- cuncem, facies deuncem, id est undecim duodecimas; nota deuncis S . Ex his apparet, in quas partes aequaliter, in .quas dispares as diuidatur. quo tamen facilius et me- moria res teneatur, summa diuisionis haec est. in asse sunt unciae xii, hoc est partes duodecimae duo- decim, unciae et binae sextulae nouem, hoc est nouem nonae; sescunciae octo, id est octo octauae; sextantes sex, id est sex partes sextae; quadrantes quattuor, id est quattuor partes quartae; trientes tres, id est tres partes tertiae; semisses duo, id est duae partes dimi- diae. Ceterae partes inaequalem faciunt diuisionem. .in deunce sunt unciae undecim, sextantes quinque et uncia, quadrantes tres et sextans, trientes duo et qua- drans, quincunces duo et uncia, semis et quincunx, septunx et triens, bes et quadrans, dodrans et sextans, dextans et uncia; deest assi uncia. In dextante .sunt unciae decem, sextantes quinque, quadrantes tres et uncia, trientes duo et sextans, quincunces duo, se- mis et triens, septunx et quadrans, bes et sextans, do- drans et uncia; deest assi sextans. In dodrante .sunt unciae nouem, sextantes quattuor et uncia, qua- drantes tres, trientes duo et uncia, quincunx et triens, semis et quadrans, septunx et sextans, bes et uncia; deest assi quadrans. In besse sunt unciae octo, .sextantes quattuor, quadrantes duo et sextans, trientes duo, quincunx et quadrans, semis et sextans, septunx et uncia; deest assi triens. In septunce sunt un- .ciae septem, sextantes tres et uncia, quadrantes duo et uncia, triens et quadrans, quincunx et sextans, semis et uncia; deest assi quincunx. In semisse sunt .unciae sex, sextantes tres, quadrantes duo, triens et sextans, quincunx et uncia; deest assi alter semis. In quincunce sunt unciae quinque, sextantes duo .et uncia, quadrans et sextans, triens et uncia; deest assi septunx. In triente sunt unciae quattuor, .sextantes duo, quadrans et uncia; deest assi bes. In .quadrante sunt unciae tres, sextans et uncia; deest assi do- drans. In sextante sunt unciae duae; deest assi dextans. . Huc usque diuisio maiorum . . . . , ut ita dic- .tum sit, partium et celebris et nota est. sed cum rei natura infinitam partiendi praestet facultatem, succedit unciae quoque, quae est assis, ut supra dictum est, pars duodecima, diuisio non tam celebris quidem, sed tamen non adeo ignota. Ut assis, ita unciae prima .diuisio fit in duas partes dimidias, quae uocantur semun- ciae; nota semunciae . Item diuiditur uncia .in tres partes, quae uocantur binae sextulae; nota bi- narum sextularum . Item diuiditur uncia in quat- .tuor sicilicos, id est quattuor quartas; nota sicilici ↄ. Item in sextulas sex, id est sex sextas; nota sex- .tulae . Item in duodecimas duodecim, quas sin- .gulas partes dimidias sextulas uocamus; nota dimidiae sextulae . Item in scriptula uiginti quattuor; .scriptuli nota . Est autem assis semuncia pars .uicesima quarta, duae sextulae pars tricesima sexta, sicilicus quadragesima octaua, sextula septuagesima secunda, dimidia sextula centesima quadragesima quarta, scriptulum ducentesima octogesima octaua. Semuncia habet sicilicos duos, sextulas tres, dimi- .dias sextulas sex, scriptula duodecim. Duae sex- .tulae habent sicilicum et dimidiam sextulam, sextulas duas, dimidias sextulas iiii, scriptula viii. Sicili- .cus habet sextulam et dimidiam, dimidias sextulas tres, scriptula sex. Sextula habet dimidias sextulas .duas, scriptula quattuor. Dimidia sextula habet .scriptula duo. Has quoque partes, in quantum libet, diuidere .possis; uerum infra eas neque notas neque propria uocabula inuenies praeterea. dimidium scriptulum audio quosdam ratiocinatores simplium uocare quod erit totius assis quingentesima septuagesima sexta; quam et ipsam partem infinito separare possis. Nec .mirum, si infra has partes partitio facta et nominibus et notis caret, cum etiam inter superiores primasque diuisiones pleraeque partes et nominibus et notis ca- reant statim namque undecim undecimae assem effi- ciunt nec aut nomen proprium aut notam habent; perinde decem decimae; nam nona assis facit unciam duas sextulas; octaua, ut supra redditum est, sescuncia uocatur; septem septimae, quae et ipsae assem implent, nec nomen proprium nec notam habent; sextae sex- tantes uocantur; nec quintae quidem aut nomen pro- prium aut notam habent; iam uero tertias trientes, quartas quadrantes, sicut duodecimas uncias uocari ostensum est. Infra has ceterae usque ad sextam .decimam nomine proprio notaque carent; sed sexta decima semuncia sicilicus dicetur; nam sedecim semun- ciae octo sunt unciae, sedecim sicilici quattuor unciae fiunt, iunctae unciis octo assem implent. septima de- cima deinde interiecta nomine notaque caret. octaua decima uocabitur semuncia sextula nam hae decies octies ductae assem efficiunt. Post has inferiores .partes, excepta semuncia, duabus sextulis, sicilico, sex- tula, dimidia sextula, scriptulo, neque uocabula propria neque notas habent. Centesima, quae commodi .aut usurarum nomine ad sortem applicaretur, sicilico, id est C auerso coepit notari, quod cum C centum significaret, conuertebatur ad eam summam, cuius cen- tesima futura erat, et siue una conuenerat, unus sici- licus, siue plures, tot sicilici ponebantur. Sicut autem assis appellatio ad rerum solida- .rum hereditatisque totius, diuisio autem eius ad par- tium demonstrationem pertinet, ita etiam ad pecuniam numeratam refertur, quae olim in aere erat, postea et in argento feriri coepit, ita ut omnis nummus argen- teus ex numero aeris potestatem haberet. Eo in .numero sunt hi argentei nummi denarius, cuius est nota , quinarius, cuius est nota , sestertius, cuius nota est . uictoriatus enim nunc tantundem ualet quantum quinarius, olim ut peregrinus nummus loco mercis, ut nunc tetrachmum et drachma, habebatur. Denarius primo asses decem ualebat, unde et nomen .traxit; quinarius dimidium eius, id est quinque asses, unde et ipse uocatur; sestertius duos asses et semissem, quasi semis tertius, Graeca figura ἕβδομον ἡμιτάλαν- τον. nam sex talenta et semitalentum eo uerbo signi- ficant. lex etiam duodecim tabularum argumento est, in qua duo pedes et semis sestertius pes uocatur. Nunc denarius xvi, uictoriatus et quinarius viii, .sestertius quattuor asses ualet. Infra quam diuisionem sequitur alia quaedam .subdiuisio, notas aeque et propria uocabula habens. quare si ad denarium rationem conficias, assem hac nota scribas ac uoces semuncia sicilicus ↄ; semunciae enim sedecim et sicilici sedecim assem effi- ciunt. Dupundium hac nota scribas ac uoces .sescuncia , nam sedecim sescunciae du- pundium efficiunt. Tressis hac nota scribas ac .uoces sextans sicilicus ↄ; aeque enim sedecim sextantes totidemque sicilici tres asses efficiunt. Qua- .trussis hac nota scribas uocesque quadrans ; sedecim enim quadrantes quatrussis efficiunt. Quin- .ques hac nota scribas uocesque quadrans semuncia sicilicus ↄ; nam sedecim quadrantes ac to- tidem semunciae sicilicique faciunt quinques. Sexis .hac nota scribas nominesque triens semuncia ; aeque enim trientes et semunciae sedecies ducti sexis efficiunt. Septus hac nota scribas ac nomines .quincunx sicilicus ↄ; simili enim modo quincunces ac sicilici multiplicati septus efficiunt. Octus hac nota scribas ac nomines semis S, .quibus eodem modo multiplicatis octus reperies. Nonus hac nota scribas appellesque semis semun- .cia sicilicus S ↄ; ut sedecies hanc quoque no- tam, quae uocatur semissem semunciam sicilicum si multiplicaueris, nonus inuenias. Decus hac nota .scribas atque nomines septunx semuncia S ; septuncem quoque ac semunciam totiens si duxeris, decus efficies. Undeciaere hac nota scribas appel- .lesque bes sicilicus S ↄ; nam bes sicilicus totiens ducti undeciaere efficiunt. Duodeciaere hac nota .scribas ac uoces dodrans S ; dodrantes eodem modo computati duodeciaere efficiunt. Tredeciaere .hac nota scribas uocesque dodrans semuncia sicilicus S ↄ, dodrantibus semunciis sicilicis eadem ratione multiplicatis tredecim asses efficias. Quat- .tuordeciaere hac nota scribas ac uoces dextans se- muncia S ; dextantes semunciaeque sedecim aeque quattuordeciaere efficiunt. Quindeciaere hac .nota scribas et appelles deunx sicilicus S ↄ; deunx quoque ac sicilicus sedecies ducti quindeciaere efficiunt. Ingeniosissime autem, cum ad denarium ratio .conficeretur, excurrentis aeris nota inuenta est, quae sedecies multiplicata id efficeret nam cum denarii nota praescribatur eique subiniungatur aeris excur- rentis nota, manifestum est eam sedeciens ducendam ex adnotatione denarii. Ad quinarium et uictoriatum rationem Romae .confici nescio quemadmodum tamen, si uelis, conficias, facilius apparebit, si prius inspexeris, ad quem modum sestertiaria ratio confiat; tunc enim excurrentis aeris leges exemplum denariariae rationis, et dimidiam duces; uel sestertiariae, et duplicabis. Ad sestertium ratio si confiat, semis hac nota .scribitur T; uocatur libella teruncius. est autem libella sestertii decima pars, teruncius quadragesima, quae duae iunctae octauam sestertii, id est, semissem, efficiunt; nam octo libellis, id est octo decimis, teruncii octo, id est octo quadragesimae quae fiunt quattuor uicesimae, hoc est duae decimae adiectae complent sestertium. Sunt enim in sestertio libellae decem, .singulae uiginti, teruncii quadraginta. Infra se- .missem nemo temere rationem sestertiariam ducit. potest tamen nam quadrans, qui est pars sexta decima sestertii, poterit notari singula, quae est uicesima sestertii, et dimidio teruncio, qui est octogesima ses- tertii; nam utraque haec pars iuncta efficit sextam decimam. As notari debet ; haec ad sester- .tium nota uocatur duae libellae singula; fiunt duae decimae et uicesima, hoc est quarta pars sestertii; nam quater binae libellae octo fiunt decimae, quattuor singulae quattuor fiunt uicesimae, hoc est duae deci- mae, quae superioribus iunctae sestertium complent. As semis notari debet T; uocatur tres .libellae singula teruncius et sunt tres decimae, una uicesima, una quadragesima, hoc est quarta et octaua sestertii; supersunt octauae quinque, id est semisses quinque, ut compleant sestertium. Dupundius hac .nota S; uocantur quinque libellae, quae sunt quinque decimae; hae duplicatae sestertium implent. Du- .pundius semis hac nota S T; uocatur sex libellae teruncius; sunt autem sex decimae et quadragesima, id est dimidia et octaua totius; supersunt octauae tres, id est semisses tres, ut sestertium compleant. Tressis .hac nota S ; uocatur septem libellae singula; sunt autem pars dimidia et duae decimae et uicesima, hoc est pars dimidia et quarta; desunt duae octauae, id est quarta, quae iuncta impleat sestertium. Tressis .semis hac nota S T; uocatur octo libellae singula teruncius; sunt pars dimidia et tres decimae et uicesima et quadragesima, hoc est pars dimidia et quarta et oc- taua; superest octaua, quae adiecta sestertium compleat. Libella dicta creditur quasi pusilla libra. nam .cum olim asses libriles essent et denarius decem asses ualeret et decima pars denarii libram, quae eadem as erat, singula selibram, quae eadem semis erat, terun- cius quadrantem haberet, siue denariaria siue sester- tiaria ratio conficeretur, iisdem notis, id est libellarum et singularum et terunciorum, praeposita nota denarii uel sestertii, ut erat ratio, aera exprimebantur. Posteaquam in sedecim asses denarius distributus .est, denariaria ratio expeditius confici coepit, ut supra dictum est; sestertiaria mansit sub iisdem notis, aucta tamen computatione. Haec quoque libella exemplo .maiorum in duos uelut semisses, qui singulae uocan- tur, et quattuor uelut quadrantes, qui teruncii uocan- tur, diuiditur. Ponderis eadem diuisio est, quae aeris; nam in .quas partes as diuiditur, in has et libra dispenditur. Et dicitur as quidem, seu de diuisione solidi seu .de pondere seu de numerata in aere pecunia agatur, libra autem in pondere nummi uero argentei in pe- cunia forma publica dumtaxat nomen accipiunt. Mensurarum liquoris atque grani expeditior et .forma et appellatio est. nam quadrantal, quod nunc plerique amphoram uocant, habet urnas duas, modios tres, semodios sex, congios octo, sextarios quadraginta octo, heminas nonaginta sex, quartarios centum nona- ginta duo, cyathos quingentos septuaginta sex. Notae mensurarum . quadrantalis i urnae s modii i semodii s congii sextarii ad uinum ↄ ad granum ↄ heminae quartarii tm cyathi TI Partium et numeri naturalis causa durat, quam- .uis nominibus apud quasque gentes differant. ponde- ris et mensurarum modus incertus est, nam eius dis- pensio ac dimensio . . . Marcus Manilius, Astronomica . ASTRONOMICON LIBER PRIMVS Carmine divinas artes et conscia fati .sidera diversos hominum variantia casus, caelestis rationis opus, deducere mundo aggredior primusque novis Helicona movere cantibus et viridi nutantis vertice silvas hospita sacra ferens nulli memorata priorum. hunc mihi tu, Caesar, patriae princepsque paterque, qui regis augustis parentem legibus orbem concessumque patri mundum deus ipse mereris, das animum viresque facis ad tanta canenda. iam propiusque favet mundus scrutantibus ipsum et cupit aetherios per carmina pandere census. hoc sub pace vacat tantum. iuvat ire per ipsum aera et immenso spatiantem vivere caelo signaque et adversos stellarum noscere cursus. quod solum novisse parum est. impensius ipsa scire iuvat magni penitus praecordia mundi, quaque regat generetque suis animalia signis cernere et in numerum Phoebo modulante referre. bina mihi positis lucent altaria flammis, ad duo templa precor duplici circumdatus aestu carminis et rerum certa cum lege canentem mundus et immenso vatem circumstrepit orbe vixque soluta suis immittit verba figuris. Quem primum interius licuit cognoscere terris munere caelestum. quis enim condentibus illis clepsisset furto mundum, quo cuncta reguntur? quis foret humano conatus pectore tantum, invitis ut dis cuperet deus ipse videri, sublimis aperire vias imumque sub orbem et per inane suis parentia finibus astra? tu princeps auctorque sacri, Cyllenie, tanti; per te iam caelum interius, iam sidera nota nominaque et cursus signorum, pondera, vires, maior uti facies mundi foret, et veneranda non species tantum sed et ipsa potentia rerum, sentirentque deum gentes qua maximus esset. et natura dedit vires seque ipsa reclusit regalis animos primum dignata movere proxima tangentis rerum fastigia caelo, qui domuere feras gentes oriente sub ipso, quas secat Euphrates, in quas et Nilus abundat qua mundus redit et nigras super evolat urbes. tum qui templa sacris coluerunt omne per aevum delectique sacerdotes in publica vota officio vinxere deum; quibus ipsa potentis numinis accendit castam praesentia mentem, inque deum deus ipse tulit patuitque ministris. hi tantum movere decus primique per artem sideribus videre vagis pendentia fata. singula nam proprio signarunt tempora casu, longa per assiduas complexi saecula curas nascendi quae cuique dies, quae vita fuisset, in quas fortunae leges quaeque hora valeret, quantaque quam parvi facerent discrimina motus. postquam omnis caeli species, redeuntibus astris, percepta, in proprias sedes, et reddita certis fatorum ordinibus sua cuique potentia formae, per varios usus artem experientia fecit exemplo monstrante viam, speculataque longe deprendit tacitis dominantia legibus astra et totum aeterna mundum ratione moveri fatorumque vices certis discernere signis. Nam rudis ante illos nullo discrimine vita in speciem conversa operum ratione carebat et stupefacta novo pendebat lumine mundi, tum velut amisso maerens, tum laeta renato; surgentem neque enim totiens Titana fugatis asideribus, variosque dies incertaque noctis tempora nec similis umbras, iam sole regresso iam propiore, suis poterat discernere causis. necdum etiam doctas sollertia fecerat artes, terraque sub rudibus cessabat vasta colonis; tumque in desertis habitabat montibus aurum, immotusque novos pontus subduxerat orbes, nec vitam pelago nec ventis credere vota audebant; se quisque satis novisse putabant. sed cum longa dies acuit mortalia corda et labor ingenium miseris dedit et sua quemque advigilare sibi iussit fortuna premendo, seducta in varias certarunt pectora curas et, quodcumque sagax temptando repperit usus, in commune bonum commentum laeta dederunt. tunc et lingua suas accepit barbara leges, et fera diversis exercita frugibus arva, et vagus in caecum penetravit navita pontum, fecit et ignotis iter in commercia terris. tum belli pacisque artes commenta vetustas; semper enim ex aliis alias proseminat usus. ne vulgata canam, linguas didicere volucrum, consultare fibras et rumpere vocibus angues, sollicitare umbras imumque Acheronta movere, in noctemque dies, in lucem vertere noctes. omnia conando docilis sollertia vicit. nec prius imposuit rebus finemque modumque quam caelum ascendit ratio cepitque profundam naturam rerum causis viditque quod usquam est. nubila cur tanto quaterentur pulsa fragore, hiberna aestiva nix grandine mollior esset, arderent terrae solidusque tremesceret orbis; cur imbres ruerent, ventos quae causa moveret pervidit, solvitque animis miracula rerum eripuitque Iovi fulmen viresque tonandi et sonitum ventis concessit, nubibus ignem. quae postquam in proprias deduxit singula causas, vicinam ex alto mundi cognoscere molem intendit totumque animo comprendere caelum, attribuitque suas formas, sua nomina signis, quasque vices agerent certa sub sorte notavit omniaque ad numen mundi faciemque moveri, sideribus vario mutantibus ordine fata. Hoc mihi surgit opus non ullis ante sacratum carminibus. faveat magno fortuna labori, annosa et molli contingat vita senecta, ut possim rerum tantas emergere moles magnaque cum parvis simili percurrere cura. Et quoniam caelo descendit carmen ab alto et venit in terras fatorum conditus ordo, ipsa mihi primum naturae forma canenda est ponendusque sua totus sub imagine mundus. quem sive ex nullis repetentem semina rebus natali quoque egere placet, semperque fuisse et fore, principio pariter fatoque carentem; seu permixta chaos rerum primordia quondam discrevit partu, mundumque enixa nitentem fugit in infernas caligo pulsa tenebras; sive individuis, in idem reditura soluta, principiis natura manet post saecula mille, et paene ex nihilo summa est nihilumque futurum, caecaque materies caelum perfecit et orbem; sive ignis fabricavit opus flammaeque micantes, quae mundi fecere oculos habitantque per omne corpus et in caelo vibrantia fulmina fingunt; seu liquor hoc peperit, sine quo riget arida rerum materies ipsumque vorat, quo solvitur, ignem; aut neque terra patrem novit nec flamma nec aer aut umor, faciuntque deum per quattuor artus et mundi struxere globum prohibentque requiri ultra se quicquam, cum per se cuncta crearint, frigida nec calidis desint aut umida siccis, spiritus aut solidis, sitque haec discordia concors quae nexus habilis et opus generabile fingit atque omnis partus elementa capacia reddit semper erit pugna ingeniis, dubiumque manebit quod latet et tantum supra est hominemque deumque. sed facies quacumque tamen sub origine rerum convenit, et certo digestum est ordine corpus. ignis in aetherias volucer se sustulit oras summaque complexus stellantis culmina caeli flammarum vallo naturae moenia fecit. proximus in tenuis descendit spiritus auras aeraque extendit medium per inania mundi. tertia sors undas stravit fluctusque natantis, aequoraque effudit toto nascentia ponto, ut liquor exhalet tenuis atque evomat auras aeraque ex ipso ducentem semina pascat, ignem flatus alat vicinis subditus astris. ultima subsedit glomerato pondere tellus, convenitque vagis permixtus limus harenis paulatim ad summum tenui fugiente liquore; quoque magis puras umor secessit in undas et saccata magis struxerunt aequora terram adiacuitque cavis fluidum convallibus aequor, emersere fretis montes, orbisque per undas exsiliit, vasto clausus tamen undique ponto. idcircoque manet stabilis, quia totus ab illo tantundem refugit mundus fecitque cadendo undique, ne caderet medium totius et imum. ictaque contractis consistunt corpora plagis et concurrendo prohibentur longius ire Quod nisi librato penderet pondere tellus, non ageret currus, mundi subeuntibus astris, Phoebus ab occasu et numquam remearet ad ortus, lunave summersos regeret per inania cursus, nec matutinis fulgeret Lucifer horis, Hesperos emenso dederat qui lumen Olympo. nunc, quia non imo tellus deiecta profundo sed medio suspensa manet, sunt pervia cuncta, qua cadat et subeat caelum rursusque resurgat. nam neque fortuitos ortus surgentibus astris nec totiens possum nascentem credere mundum solisve assiduos partus et fata diurna, cum facies eadem signis per saecula constet, idem Phoebus eat caeli de partibus isdem lunaque per totidem luces mutetur et orbes et natura vias servet, quas fecerat ipsa, nec tirocinio peccet, circumque feratur aeterna cum luce dies, qui tempora monstrat nunc his nunc illis eadem regionibus orbis, semper et ulterior vadentibus ortus ad ortum occasumve obitus, caelum et cum sole perennet. Nec vero admiranda tibi natura videri pendentis terrae debet. cum pendeat ipse mundus et in nullo ponat vestigia fundo, quod patet ex ipso motu cursuque volantis, cum suspensus eat Phoebus currusque reflectat huc illuc agilis, et servet in aethere metas, cum luna et stellae volitent per inania mundi, terra quoque aerias leges imitata pependit. est igitur tellus mediam sortita cavernam aeris, e toto pariter sublata profundo, nec patulas distenta plagas, sed condita in orbem undique surgentem pariter pariterque cadentem. haec est naturae facies sic mundus et ipse in convexa volans teretis facit esse figuras stellarum; solisque orbem lunaeque rotundum aspicimus tumido quaerentis corpore lumen, quod globus obliquos totus non accipit ignes. haec aeterna manet divisque simillima forma, cui neque principium est usquam nec finis in ipsa, sed similis toto ore sibi perque omnia par est. sic tellus glomerata manet mundumque figurat imaque de cunctis mediam tenet undique sedem. Idcirco terris non omnibus omnia signa conspicimus. nusquam invenies fulgere Canopon donec ad Heliacas per pontum veneris oras; sed quaerunt Helicen, quibus ille supervenit ignis, quod laterum tractus habitant, medioque tumore eripiunt terrae caelum visusque coercent. te testem dat, luna, sui glomeraminis orbis, quae, cum mersa nigris per noctem deficis umbris, non omnis pariter confundis sidere gentes, sed prius eoae quaerunt tua lumina terrae, post medio subiecta polo quaecumque coluntur, ultima ad hesperios infectis volveris alis seraque in hesperiis quatiuntur gentibus aera. quod si plana foret tellus, semel orta per omnem deficeres pariter toti miserabilis orbi. sed quia per teretem deducta est terra tumorem, his modo, post illis apparet Delia terris exoriens simul atque cadens, quia fertur in orbem ventris et acclivis pariter declivia iungit atque alios superat gyros aliosque relinquit. ex quo colligitur terrarum forma rotunda Hanc circum variae gentes hominum atque ferarum aeriaeque colunt volucres. pars eius ad arctos eminet, austrinis pars est habitabilis oris sub pedibusque iacet nostris supraque videtur ipsa sibi fallente solo declivia longa et pariter surgente via pariterque cadente. hanc ubi ad occasus nostros sol aspicit actus, illic orta dies sopitas excitat urbes et cum luce refert operum vadimonia terris; nos in nocte sumus somnosque in membra vocamus. pontus utrosque suis distinguit et alligat undis. Hoc opus immensi constructum corpore mundi membraque naturae diversa condita forma aeris atque ignis, terrae pelagique iacentis, vis animae divina regit, sacroque meatu conspirat deus et tacita ratione gubernat mutuaque in cunctas dispensat foedera partes, altera ut alterius vires faciatque feratque summaque per varias maneat cognata figuras. Nunc tibi signorum lucentis undique flammas ordinibus certis referam. primumque canentur quae media obliquo praecingunt ordine mundum solemque alternis vicibus per tempora portant atque alia adverso luctantia sidera mundo, omnia quae possis caelo numerare sereno, e quibus et ratio fatorum ducitur omnis, ut sit idem mundi primum quod continet arcem. Aurato princeps Aries in vellere fulgens respicit admirans aversum surgere Taurum summisso vultu Geminos et fronte vocantem, quos sequitur Cancer, Cancrum Leo, Virgo Leonem. aequato tum Libra die cum tempore noctis attrahit ardenti fulgentem Scorpion astro, in cuius caudam contento derigit arcu mixtus equo volucrem missurus iamque sagittam. tum venit angusto Capricornus sidere flexus. post hunc inflexa defundit Aquarius urna Piscibus assuetas avide subeuntibus undas, quos Aries tangit claudentis ultima signa. At qua fulgentis caelum consurgit ad Arctos, omnia quae summo despectant sidera mundo nec norunt obitus unoque in vertice mutant in diversa situm caelumque et sidera torquent, aera per gelidum tenuis deducitur axis libratumque regit diverso cardine mundum; sidereus circa medium quem volvitur orbis aetheriosque rotat cursus, immotus at ille in binas Arctos magni per inania mundi perque ipsum terrae derectus constitit orbem. nec vero solidus stat robore corporis axis nec grave pondus habet, quod onus ferat aetheris alti, sed cum aer omnis semper volvatur in orbem quoque semel coepit totus volet undique in ipsum, quodcumque in medio est, circa quod cuncta moventur, usque adeo tenue ut verti non possit in ipsum nec iam inclinari nec se convertere in orbem, hoc dixere axem, quia motum non habet ullum ipse, videt circa volitantia cuncta moveri. Summa tenent eius miseris notissima nautis signa per immensum cupidos ducentia pontum. maioremque Helice maior decircinat arcum septem illam stellae certantes lumine signant, qua duce per fluctus Graiae dant vela carinae. angusto Cynosura brevis torquetur in orbe, quam spatio tam luce minor; sed iudice vincit maiorem Tyrio. Poenis haec certior auctor non apparentem pelago quaerentibus orbem. nec paribus positae sunt frontibus utraque caudam vergit in alterius rostro sequiturque sequentem. has inter fusus circumque amplexus utramque dividit et cingit stellis ardentibus Anguis, ne coeant abeantve suis a sedibus umquam. Hunc inter mediumque orbem, quo sidera septem per bis sena volant contra nitentia signa, mixta ex diversis consurgunt viribus astra, hinc vicina gelu, caelique hinc proxima flammis; quae quia dissimilis, qua pugnat, temperat aer, frugiferum sub se reddunt mortalibus orbem. proxima frigentis Arctos boreanque rigentem nixa venit species genibus, sibi conscia causae. a tergo nitet Arctophylax idemque Bootes, cui verum nomen vulgo posuere, minanti aquod similis iunctis instat de more iuvencis; Arcturumque rapit medio sub pectore secum. at parte ex alia claro volat orbe Corona luce micans varia; nam stella vincitur una circulus, in media radiat quae maxima fronte candidaque ardenti distinguit lumina flamma. Cnosia desertae fulgent monumenta puellae, et Lyra diductis per caelum cornibus inter sidera conspicitur, qua quondam ceperat Orpheus omne quod attigerat cantu, manesque per ipsos fecit iter domuitque infernas carmine leges. hinc caelestis honos similisque potentia causae tunc silvas et saxa trahens nunc sidera ducit et rapit immensum mundi revolubilis orbem. serpentem magnis Ophiuchus nomine gyris dividit et torto cingentem corpore corpus, explicet ut nodos sinuataque terga per orbes. respicit ille tamen molli cervice reflexus et redit effusis per laxa volumina palmis. semper erit, paribus bellum quia viribus aequant. proxima sors Cycni, quem caelo Iuppiter ipse imposuit, formae pretium, qua cepit amantem, cum deus in niveum descendit versus olorem tergaque fidenti subiecit plumea Ledae. nunc quoque diductas volitat stellatus in alas. hinc imitata nitent cursumque habitumque sagittae sidera. tum magni Iovis ales fertur in altum, assueto volitans gestet ceu fulmina nisu, digna Iove et caelo, quod sacris instruit armis. tum quoque de ponto surgit Delphinus ad astra, oceani caelique decus, per utrumque sacratus. quem rapido conatus Equus comprendere cursu festinat pectus fulgenti sidere clarus et finitur in Andromeda. quam Perseus armis eripit et sociat sibi. cui succedit iniquo divisis spatio, quod terna lampade crispans conspicitur, paribus Deltoton nomine sidus ex simili dictum, Cepheusque et Cassiepia in poenas resupina suas iuxtaque relictam Andromedan, vastos metuentem Pristis hiatus, expositam ponto deflet scopulisque revinctam ni veterem Perseus caelo quoque servet amorem auxilioque iuvet fugiendaque Gorgonis ora sustineat spoliumque sibi pestemque videnti. tum vicina ferens nixo vestigia Tauro Heniochus, studio mundumque et nomen adeptus, quem primum curru volitantem Iuppiter alto quadriiugis conspexit equis caeloque sacravit. hunc subeunt Haedi claudentes sidere pontum, nobilis et mundi nutrito rege Capella, cuius ab uberibus magnum ille ascendit Olympum lacte fero crescens ad fulmina vimque tonandi. hanc ergo aeternis merito sacravit in astris Iuppiter et caeli caelum mercede rependit. Pleiadesque Hyadesque, feri pars utraque Tauri, in borean scandunt. haec sunt aquilonia signa Aspice nunc infra solis surgentia cursus quae super exustas labuntur sidera terras; quaeque inter gelidum Capricorni sidus et axe imo subnixum vertuntur lumina mundum, altera pars orbis sub quis iacet invia nobis ignotaeque hominum gentes nec transita regna commune ex uno lumen ducentia sole diversasque umbras laevaque cadentia signa et dextros ortus caelo spectantia verso. nec minor est illis mundus nec lumine peior, nec numerosa minus nascuntur sidera in orbem. cetera non cedunt uno vincuntur in astro, Augusto, sidus nostro qui contigit orbi, legum nunc terris post caelo maximus auctor. cernere vicinum Geminis licet Oriona in magnam caeli tendentem bracchia partem nec minus extento surgentem ad sidera passu, singula fulgentis umeros cui lumina signant et tribus obliquis demissus ducitur ensis, at caput Orion excelso immersus Olympo per tria subducto signatur lumina vultu. non quod clara minus sed quod magis alta recedant hoc duce per totum decurrunt sidera mundum. subsequitur rapido contenta Canicula cursu, qua nullum terris violentius advenit astrum nec gravius cedit. nunc horrida frigore surgit, nunc vacuum soli fulgentem deserit orbem sic in utrumque movet mundum et contraria reddit. hanc qui surgentem, primo cum redditur ortu, montis ab excelso speculantur vertice Tauri, eventus frugum varios et tempora discunt, quaeque valetudo veniat, concordia quanta. bella facit pacemque refert, varieque revertens sic movet, ut vidit, mundum vultuque gubernat. magna fides hoc posse color cursusque micantis ignis ad os. vix sole minor, nisi quod procul haerens frigida caeruleo contorquet lumina vultu. cetera vincuntur specie, nec clarius astrum tinguitur oceano caelumque revisit ab undis. tum Procyon veloxque Lepus; tum nobilis Argo in caelum subducta mari, quod prima cucurrit, emeritum magnis mundum tenet ante periclis, servando dea facta deos. cui proximus Anguis squamea dispositis imitatur tegmina flammis; et Phoebo sacer ales et una gratus Iaccho Crater et duplici Centaurus imagine fulget, pars hominis, tergo pectus commissus equino. ipsius hinc mundo templum est, victrixque solutis Ara nitet sacris, vastos cum Terra Gigantas in caelum furibunda tulit. tum di quoque magnos quaesivere deos; eguit Iove Iuppiter ipse, quod poterat non posse timens, cum surgere terram cerneret, ut verti naturam crederet omnem, montibus atque altis aggestos crescere montes, et iam vicinos fugientia sidera colles arma importantis et rupta matre creatos, discordis vultum permixtaque corpora partus. nec di mortiferum sibi quemquam aut numina norant siqua forent maiora suis. tunc Iuppiter Arae sidera constituit, quae nunc quoque maxima fulget. quam propter Cetos convolvens squamea terga orbibus insurgit tortis et fluctuat alvo, intentans similem morsum iam iamque tenenti qualis ad expositae fatum Cepheidos undis expulit adveniens ultra sua litora pontum. tum Notius Piscis venti de nomine dictus exsurgit de parte Noti. cui iuncta feruntur flexa per ingentis stellarum Flumina gyros alterius capiti coniungit Aquarius undas, alter ab exserto pede profluit Orionis aamnis; et in medium coeunt et sidera miscent. His inter solisque vias Arctosque latentis, axem quae mundi stridentem pondere torquent, orbe peregrino caelum depingitur astris, quae notia antiqui dixerunt sidera vates. ultima, quae mundo semper volvuntur in imo, quis innixa manent caeli fulgentia templa, nusquam in conspectum redeuntia cardine verso, sublimis speciem mundi similisque figuras astrorum referunt. aversas frontibus Arctos uno distingui medias claudique Dracone credimus exemplo, quia mens fugientia visus hunc orbem caeli vertentis sidera cursu tam signo simili fultum quam vertice fingit. Haec igitur magno divisas aethere sedes signa tenent mundi totum deducta per orbem. tu modo corporeis similis ne quaere figuras, omnia ut aequali fulgentia membra colore deficiat nihil aut vacuum qua lumine cesset. non poterit mundus sufferre incendia tanta, omnia si plenis ardebunt sidera membris. quidquid subduxit flammis, natura pepercit succubitura oneri, formas distinguere tantum contenta et stellis ostendere sidera certis. linea designat species, atque ignibus ignes respondent; media extremis atque ultima summis credentur satis est si se non omnia celant. praecipue, medio cum luna implebitur orbe, certa nitent mundo tum lumina conditur omne stellarum vulgus; fugiunt sine nomine turba. pura licet vacuo tum cernere sidera caelo, nec fallunt numero, parvis nec mixta feruntur. Et, quo clara magis possis cognoscere signa, non varios obitus norunt variosque recursus, certa sed in proprias oriuntur singula luces natalesque suos occasumque ordine servant. nec quicquam in tanta magis est mirabile mole quam ratio et certis quod legibus omnia parent. nusquam turba nocet, nihil ullis partibus errans laxius aut brevius mutatove ordine fertur. quid tam confusum specie, quid tam vice certum est? Ac mihi tam praesens ratio non ulla videtur, qua pateat mundum divino numine verti atque ipsum esse deum, nec forte coisse magistra, ut voluit credi, qui primus moenia mundi seminibus struxit minimis inque illa resolvit; e quibus et maria et terras et sidera caeli aetheraque immensis fabricantem finibus orbes solventemque alios constare, et cuncta reverti in sua principia et rerum mutare figuras. quis credat tantas operum sine numine moles ex minimis caecoque creatum foedere mundum? si fors ista dedit nobis, fors ipsa gubernet. at cur dispositis vicibus consurgere signa et velut imperio praescriptos reddere cursus cernimus ac nullis properantibus ulla relinqui? cur eadem aestivas exornant sidera noctes semper et hibernas eadem, certamque figuram quisque dies reddit mundo certamque relinquit? iam tum, cum Graiae verterunt Pergama gentes, Arctos et Orion adversis frontibus ibant, haec contenta suos in vertice flectere gyros, ille ex diverso vertentem surgere contra obvius et toto semper decurrere mundo. temporaque obscurae noctis deprendere signis iam poterant, caelumque suas distinxerat horas. quot post excidium Troiae sunt eruta regna! quot capti populi! quotiens fortuna per orbem servitium imperiumque tulit varieque revertit! Troianos cineres in quantum oblita refovit imperium! fatis Asiae iam Graecia pressa est. saecula dinumerare piget, quotiensque recurrens lustrarit mundum vario sol igneus orbe. omnia mortali mutantur lege creata, nec se cognoscunt terrae vertentibus annis exutas variam faciem per saecula ferre. at manet incolumis mundus suaque omnia servat, quem neque longa dies auget minuitque senectus nec motus puncto curvat cursusque fatigat; idem semper erit quoniam semper fuit idem. non alium videre patres aliumve nepotes aspicient. deus est, qui non mutatur in aevo. numquam transversas solem decurrere ad Arctos nec mutare vias et in ortum vertere cursus auroramque novis nascentem ostendere terris, nec lunam certos excedere luminis orbes sed servare modum, quo crescat quove recedat, nec cadere in terram pendentia sidera caelo sed dimensa suis consumere tempora gyris, non casus opus est, magni sed numinis ordo. Haec igitur texunt aequali sidera tractu ignibus in varias caelum laqueantia formas. altius his nihil est; haec sunt fastigia mundi; publica naturae domus his contenta tenetur finibus, amplectens pontum terrasque iacentis. omnia concordi tractu veniuntque caduntque, qua semel incubuit caelum versumque resurgit. sunt alia adverso pugnantia sidera mundo, quae terram caelumque inter volitantia pendent, Saturni, Iovis et Martis Solisque, sub illis Mercurius Venerem inter agit Lunamque volatus. Ipse autem quantum convexo mundus Olympo obtineat spatium et quantis bis sena ferantur finibus astra, docet ratio, cui nulla resistunt claustra nec immensae moles caecive recessus; omnia succumbunt, ipsum est penetrabile caelum. nam quantum terris atque aequore signa recedunt, tantum bina patent. quacumque inciditur orbis per medium, pars efficitur tum tertia gyri exiguo dirimens solidam discrimine summam. summum igitur caelum bis bina refugit ab imo astra, bis e senis ut sit pars tertia signis. sed quia per medium est tellus suspensa profundum, binis a summo signis discedit et imo. hinc igitur quodcumque supra te suspicis ipse, qua per inane meant oculi quaque ire recusant, binis aequandum est signis; sex tanta rotundae efficiunt orbem zonae, qua signa feruntur bis sex aequali spatio texentia caelum, ne mirere vagos partus eadem esse per astra et mixtum ingenti generis discrimine fatum, singula cum tantum teneant tantoque ferantur tempore, sex tota surgentia sidera luce nec spatio noctis linquentia plura profundum. a Restat ut aetherios fines tibi reddere coner filaque dispositis vicibus comitantia caelum, per quae derigitur signorum flammeus ordo. aprimus et aetheria succedens proximus arce bcirculus ad borean fulgentem sustinet Arcton sexque fugit solidas a caeli vertice partes. alter ad extremi decurrens sidera Cancri, in quo consummat Phoebus lucemque moramque tardaque per longos circumfert lumina flexus, aestivum medio nomen sibi sumit ab aestu, temporis et titulo potitur, metamque volantis solis et extremos designat fervidus actus, et quinque in partes aquilonis distat ab orbe. tertius in media mundi regione locatus ingenti spira totum praecingit Olympum parte ab utraque videns axem, qua lumine Phoebus componit paribus numeris noctemque diemque veris et autumni currens per tempora mixta, cum medium aequali distinguit limite caelum; quattuor et gradibus sua fila reducit ab aestu. proximus hunc ultra brumalis nomine limes ultima designat fugientis limina solis, invida cum obliqua radiorum munera flamma dat per iter minimum nobis, sed finibus illis, quos super incubuit, longa stant tempora luce vixque dies transit candentem extenta per aestum; bisque iacet binis summotus partibus orbis. unus ab his superest extremo proximus axi circulus, austrinas qui stringit et obsidet Arctos. hic quoque brumalem per partes quinque relinquit, et, quantum a nostro sublimis cardine gyrus, distat ab adverso tantundem proximus illi. sic per tricenas vertex a vertice partes divisus duplici summa circumdat Olympum et per quinque notat signantis tempora fines his eadem est via quae mundo, pariterque rotantur inclines, sociosque ortus occasibus aequant, quandoquidem flexi, quo totus volvitur orbis, fila trahunt alti cursum comitantia caeli, intervalla pari servantes limite semper divisosque semel fines sortemque dicatam. Sunt duo, quos recipit ductos a vertice vertex, inter se adversi, qui cunctos ante relatos seque secant gemino coeuntes cardine mundi transversoque polo rectum ducuntur in axem, tempora signantes anni caelumque per astra quattuor in partes divisum mensibus aequis. alter ab excelso decurrens limes Olympo Serpentis caudam siccas et dividit Arctos et iuga Chelarum medio volitantia gyro, circulus a summo nascentem vertice mundum permeat Arctophylaca petens per terga Draconis, tangit et Erigonen, Chelarum summa recidit aextremamque secans Hydram mediumque sub austris Centaurum adverso concurrit rursus in axe, et redit in caelum, squamosaque tergora Ceti Lanigerique notat fines clarumque Trigonum Andromedaeque sinus imos, vestigia matris, principiumque suum repetito cardine claudit. alter in hunc medium summumque incumbit in axem perque pedes primos cervicem transit et Ursae, quam septem stellae primam iam sole remoto producunt nigrae praebentem lumina nocti, et Geminis Cancrum dirimit stringitque flagrantem ore Canem clavumque Ratis, quae vicerat aequor, inde axem occultum per gyri signa prioris transversa atque illo rursus de limite tangit te, Capricorne, tuisque Aquilam designat ab astris, perque Lyram inversam currens spirasque Draconis posteriora pedum Cynosurae praeterit astra transversamque secat vicino cardine caudam hic iterum coit ipse sibi, memor unde profectus. Atque hos aeterna fixerunt tempora sede, immotis per signa modis, statione perenni hos volucris fecere duos. namque alter ab ipsa consurgens Helice medium praecidit Olympum discernitque diem sextamque examinat horam et paribus spatiis occasus cernit et ortus. hic mutat per signa vices; et seu quis eoos seu petit hesperios, supra se circinat orbem verticibus super astantem mediumque secantem caelum et diviso signantem culmine mundum, cumque loco terrae caelumque et tempora mutat, quando aliis aliud medium est. volat hora per orbem, atque, ubi se primis extollit Phoebus ab undis, illis sexta manet, quos tum premit aureus orbis, rursus ad hesperios sexta est, ubi cedit in umbras nos primam ac summam sextam numeramus utramque et gelidum extremo lumen sentimus ab igni. alterius fines si vis cognoscere gyri, circumfer facilis oculos vultumque per orbem. quidquid erit caelique imum terraeque supremum, qua coit ipse sibi nullo discrimine mundus redditque aut recipit fulgentia sidera ponto, praecingit tenui transversum limite mundum. haec quoque per totum volitabit linea caelum, nunc tractum ad medium vergens mundique tepentem orbem, nunc septem ad stellas nec mota sub astra; seu quocumque vagae tulerint vestigia plantae has modo terrarum nunc has gradientis in oras, semper erit novus et terris mutabitur arcus. quippe aliud caelum ostendens aliudque relinquens dimidium teget et referet, varioque notabit fine et cum visu pariter sua fila movente. hic terrestris erit, quia terram amplectitur, orbis; et mundum plano praecingit limite gyrus atque a fine trahens titulum memoratur horizon His adice obliquos adversaque fila trahentis inter se gyros, quorum fulgentia signa alter habet, per quae Phoebus moderatur habenas subsequiturque suo solem vaga Delia curru et quinque adverso luctantia sidera mundo exercent varias naturae lege choreas. hunc tenet a summo Cancer, Capricornus ab imo, bis recipit, lucem qui circulus aequat et umbras, Lanigeri et Librae signo sua fila secantem. sic per tris gyros inflexus ducitur orbis rectaque devexo fallit vestigia clivo. nec visus aciemque fugit tantumque notari mente potest, sicut cernuntur mente priores, sed nitet ingenti stellatus balteus orbe insignemque facit lato caelamine mundum. et ter vicenas partes patet atque trecentas in longum, bis sex latescit fascia partes quae cohibet vario labentia sidera cursu Alter in adversum positus succedit ad Arctos et paulum a boreae gyro sua fila reducit transitque inversae per sidera Cassiepiae, inde per obliquum descendens tangit Olorem aestivosque secat fines Aquilamque supinam temporaque aequantem gyrum zonamque ferentem solis equos inter caudam, qua Scorpios ardet, extremamque Sagittari laevam atque sagittam, inde suos sinuat flexus per crura pedesque Centauri alterius rursusque ascendere caelum incipit Argivumque ratem per aplustria summa et medium mundi gyrum Geminosque per ima signa secat, subit Heniochum, teque, unde profectus, Cassiepia, petens super ipsum Persea transit orbemque ex illa coeptum concludit in ipsa; trisque secat medios gyros et signa ferentem partibus e binis, quotiens praeciditur ipse. nec quaerendus erit visus incurrit in ipsos sponte sua seque ipse docet cogitque notari. namque in caeruleo candens nitet orbita mundo ceu missura diem subito caelumque recludens, ac veluti viridis discernit semita campos quam terit assiduo renovans iter orbita tractu. inter divisas aequabilis est via partes ut freta canescunt sulcum ducente carina, accipiuntque viam fluctus spumantibus undis quam tortus verso movit de gurgite vertex, candidus in nigro lucet sic limes Olympo caeruleum findens ingenti lumine mundum. utque suos arcus per nubila circinat Iris, sic super incumbit signato culmine limes candidus et resupina facit mortalibus ora, dum nova per caecam mirantur lumina noctem inquiruntque sacras humano pectore causas num se diductis conetur solvere moles segminibus, raraque labent compagine rimae admittantque novum laxato tegmine lumen; quid sibi non timeant, magni cum vulnera caeli conspiciant feriatque oculos iniuria mundi? an coeat mundus, duplicisque extrema cavernae conveniant caelique oras et segmina iungant, perque ipsos fiat nexus manifesta cicatrix suturam faciens mundi, stipatus et orbis aeriam in nebulam densa compagine versus in cuneos alti cogat fundamina caeli. an melius manet illa fides, per saecula prisca illac solis equos diversis cursibus isse atque aliam trivisse viam, longumque per aevum exustas sedes incoctaque sidera flammis caeruleam verso speciem mutasse colore, infusumque loco cinerem mundumque sepultum? fama etiam antiquis ad nos descendit ab annis Phaethontem patrio curru per signa volantem, dum nova miratur propius spectacula mundi et puer in caelo ludit curruque superbus luxuriat nitido, cupit et maiora parente, deflexum solito cursu, curvisque quadrigis monstratas liquisse vias orbemque recentem imposuisse polo, nec signa insueta tulisse errantis meta flammas currumque solutum. quid querimur flammas totum saevisse per orbem terrarumque rogum cunctas arsisse per urbes? cum vaga dispersi fluitarunt fragmina currus, et caelum exustum est luit ipse incendia mundus, et vicina novis flagrarunt sidera flammis nunc quoque praeteriti faciem referentia casus. nec mihi celanda est vulgata fama vetusta mollior, e niveo lactis fluxisse liquorem pectore reginae divum caelumque colore infecisse suo; quapropter lacteus orbis dicitur, et nomen causa descendit ab ipsa. an maior densa stellarum turba corona contexit flammas et crasso lumine candet, et fulgore nitet collato clarior orbis? an fortes animae dignataque nomina caelo corporibus resoluta suis terraeque remissa huc migrant ex orbe suumque habitantia caelum aetherios vivunt annos mundoque fruuntur? atque hic Aeacidas, hic et veneramur Atridas, Tydidenque ferum, terraeque marisque triumphis naturae victorem Ithacum, Pyliumque senecta insignem triplici, Danaumque ad Pergama reges, Hectoraque Iliacae gentis columenque decusque, Auroraeque nigrum partum, stirpemque Tonantis rectorem Lyciae. nec te, Mavortia virgo, praeteream, regesque alios, quos Thracia misit atque Asiae gentes et Magno maxima Pella; quique animi vires et strictae pondera mentis prudentes habuere viri, quibus omnis in ipsis census erat, iustusque Solon fortisque Lycurgus, aetheriusque Platon, et qui fabricaverat illum damnatusque suas melius damnavit Athenas, Persidos et victor, strarat quae classibus aequor; Romanique viri, quorum iam maxima turba est, Tarquinioque minus reges et Horatia proles, tota acies partus, nec non et Scaevola trunco nobilior, maiorque viris et Cloelia virgo, et Romana ferens, quae texit, moenia Cocles, et commilitio volucris Corvinus adeptus et spolia et nomen, qui gestat in alite Phoebum, et Iove qui meruit caelum Romamque Camillus servando posuit, Brutusque a rege receptae conditor, et furti per bella Papirius ultor, Fabricius Curiusque pares, et tertia palma Marcellus Cossusque prior de rege necato, certantes Decii votis similesque triumphis, invictusque mora Fabius, victorque nefandi Livius Hasdrubalis socio per bella Nerone, Scipiadaeque duces, fatum Carthaginis unum, Pompeiusque orbis domitor per trisque triumphos ante diem princeps, et censu Tullius oris emeritus fasces, et Claudi magna propago, Aemiliaeque domus proceres, clarique Metelli, et Cato fortunae victor, fictorque sub armis miles Agrippa suae, Venerisque ab origine proles Iulia. descendit caelo caelumque replebit, quod reget, Augustus, socio per signa Tonante, cernet et in coetu divum magnumque Quirinum quemque novum superis numen pius addidit ipse, aaltius aetherii quam candet circulus orbis. illa deis sedes haec illis, proxima divum qui virtute sua similes fastigia tangunt. Nunc prius incipiam stellis quam reddere vires signorumque canam fatalia carmine iura, implenda est mundi facies, corpusque per omne quidquid ubique nitens vigeat quandoque notandum est. sunt etenim raris orti natalibus ignes, protinus et rapti. subitas candescere flammas aera per liquidum natosque perire cometas rara per ingentis viderunt saecula motus. sive, quod ingenitum terra spirante vaporem umidior sicca superatur spiritus aura, nubila cum longo cessant depulsa sereno et solis radiis arescit torridus aer, apta alimenta sibi demissus corripit ignis materiamque sui deprendit flamma capacem, et, quia non solidum est corpus, sed rara vagantur principia aurarum volucrique simillima fumo, in breve vivit opus coeptusque incendia fine subsistunt pariterque cadunt fulgentque cometae. quod nisi vicinos agerent occasibus ortus et tam parva forent accensis tempora flammis, alter nocte dies esset, Phoebusque rediret, immersum et somno totum deprenderet orbem. tum, quia non una specie dispergitur omnis aridior terrae vapor et comprenditur igni, diversas quoque per facies accensa feruntur lumina, quae ruptis exsistunt nata tenebris. nam modo, ceu longi fluitent de vertice crines, flamma comas imitata volat, tenuisque capillos diffusos radiis ardentibus explicat ignis; nunc prior haec facies dispersis crinibus exit, et glomus ardentis sequitur sub imagine barbae; interdum aequali laterum compagine ductus quadratamve trabem fingit teretemve columnam. quin etiam tumidis exaequat dolia flammis procere distenta uteros, artosque capellas mentitur parvas ignis glomeratus in orbes hirta figurantis tremulo sub lumine menta, lampadas et fissas ramosos fundit in ignes. et tenuem longis iaculantur tractibus ignem praecipites stellae passimque volare videntur, cum vaga per liquidum scintillant lumina mundum exsiliuntque procul volucris imitata sagittas, ardua cum gracili tenuatur semita filo. sunt autem cunctis permixti partibus ignes, qui gravidas habitant fabricantes fulmina nubes et penetrant terras Aetnamque minantur Olympo et calidas reddunt ipsis in fontibus undas ac silice in dura viridique in cortice sedem inveniunt, cum silva sibi collisa crematur; ignibus usque adeo natura est omnis abundans ne mirere faces subitas erumpere caelo aeraque accensum flammis lucere coruscis arida complexum spirantis semina terrae, quae volucer pascens ignis sequiturque fugitque, fulgura cum videas tremulum vibrantia lumen imbribus e mediis et caelum fulmine ruptum. sive igitur ratio praebentis semina terrae in volucris ignes potuit generare cometas; sive illas natura faces obscura creavit sidera per tenuis caelo lucentia flammas, sed trahit ad semet rapido Titanius aestu involvitque suo flammantis igne cometas ac modo dimittit, sicut Cyllenius orbis et Venus, accenso cum ducit vespere noctem, saepe latent falluntque oculos rursusque revisunt; seu deus instantis fati miseratus in orbem signa per affectus caelique incendia mittit; numquam futtilibus excanduit ignibus aether, squalidaque elusi deplorant arva coloni, et sterilis inter sulcos defessus arator ad iuga maerentis cogit frustrata iuvencos. aut gravibus morbis et lenta corpora tabe corripit exustis letalis flamma medullis labentisque rapit populos, totasque per urbes publica succensis peraguntur iusta sepulcris. qualis Erectheos pestis populata colonos extulit antiquas per funera pacis Athenas, alter in alterius labens cum fata ruebant, nec locus artis erat medicae nec vota valebant; cesserat officium morbis, et funera derant mortibus et lacrimae; lassus defecerat ignis et coacervatis ardebant corpora membris, ac tanto quondam populo vix contigit heres. talia significant lucentes saepe cometae funera cum facibus veniunt, terrisque minantur ardentis sine fine rogos, cum mundus et ipsa aegrotet natura hominum sortita sepulcrum. quin et bella canunt ignes subitosque tumultus et clandestinis surgentia fraudibus arma, externas modo per gentes ut, foedere rupto cum fera ductorem rapuit Germania Varum infecitque trium legionum sanguine campos, arserunt toto passim minitantia mundo lumina, et ipsa tulit bellum natura per ignes opposuitque suas vires finemque minata est. ne mirere gravis rerumque hominumque ruinas, saepe domi culpa est nescimus credere caelo. civilis etiam motus cognataque bella significant. nec plura alias incendia mundus sustinuit, quam cum ducibus iurata cruentis arma Philippeos implerunt agmine campos, vixque etiam sicca miles Romanus harena ossa virum lacerosque prius super astitit artus, imperiumque suis conflixit viribus ipsum, perque patris pater Augustus vestigia vicit. necdum finis erat restabant Actia bella dotali commissa acie, repetitaque rerum alea et in ponto quaesitus rector Olympi, femineum sortita iugum cum Roma pependit atque ipsa Isiaco certarunt fulmina sistro; restabant profugo servilia milite bella, cum patrios armis imitatus filius hostes aequora Pompeius cepit defensa parenti. sed satis hoc fatis fuerit iam bella quiescant atque adamanteis discordia vincta catenis aeternos habeat frenos in carcere clausa; sit pater invictus patriae, sit Roma sub illo, cumque deum caelo dederit non quaerat in orbe. EPIGRAMMATON LIBER I Barbara pyramidum sileat miracula Memphis, . Assyrius iactet nec Babylona labor; Nec Triviae templo molles laudentur Iones, Dissimulet Delon cornibus ara frequens; Aëre nec vacuo pendentia Mausolea Laudibus inmodicis Cares in astra ferant. Omnis Caesareo cedit labor amphitheatro, Unum pro cunctis fama loquetur opus. EPIGRAMMATA LIBER I Spero me secutum in libellis meis tale temperamen- .pr.tum, ut de illis queri non possit quisquis de se bene senserit, cum salva infimarum quoque personarum re- verentia ludant; quae adeo antiquis auctoribus defuit, ut nominibus non tantum veris abusi sint, sed et magnis. Mihi fama vilius constet et probetur in me novissimum ingenium. Absit a iocorum nostrorum simplicitate ma- lignus interpres nec epigrammata mea scribat inprobe facit qui in alieno libro ingeniosus est. Lascivam ver- borum veritatem, id est epigrammaton linguam, excu- sarem, si meum esset exemplum sic scribit Catullus, sic Marsus, sic Pedo, sic Gaetulicus, sic quicumque perlegi- tur. Si quis tamen tam ambitiose tristis est, ut apud illum in nulla pagina latine loqui fas sit, potest epistula vel potius titulo contentus esse. Epigrammata illis scri- buntur, qui solent spectare Florales. Non intret Cato theatrum meum, aut si intraverit, spectet. Videor mihi meo iure facturus, si epistulam versibus clusero Nosses iocosae dulce cum sacrum Florae Festosque lusus et licentiam volgi, Cur in theatrum, Cato severe, venisti? An ideo tantum veneras, ut exires? Terentianus Maurus, De Litt., De Syll., De Metr. PRAEFATIO Audivi veterem virum vulgo dicere fabulam quendam, qui ter Olympia vicisset Iove praeside, postquam accedere lividum virtuti senium videt, dum victor cluet omnium, maturasse resolvere legem pulveris et cibi. sed ne corpoream repens labem arcesseret otium, tale exercitii genus commentum sibi dixerat, quod solus gereret domi. nervis mollibus invicem iunctis in teretem struem, ceu Parthus solet aut Scythes arcus cornibus extimis levem nectere lineam, tales assidue ligat, dum sit funiculi modus, aptus qui puteo foret. haustos hinc igitur cados imis ab tenebris aquae tam filo tenui trahens, quod stringi nequeat vola, nisus undique corporis summos in digitos agit; angustoque tenaculo donec lubrica sarcina tanti per spatium cavi in lucem superam exeat, alterna vice pollicum certat vincere ponderis in praeceps facilem fugam. nil magnum gerere hunc putes, et tantum in digitis opus; cunctis visceribus tamen occultus trepidat labor, totum cernere nec palam, quo totum geritur queas. caecis flatibus intimi tenduntur laterum sinus, et poples tremit et genu, nec plantae stabiles manent, nil immune relinquitur. et parva est via viribus mos certaminis et modus, sudor dum solitus cadat nulla mole palaestrica. Pomponius Mela, De Chorographia .. DE CHOROGRAPHIA Liber primus Orbis situm dicere aggredior, impeditum opus et facundiae minime ..capaxconstat enim fere gentium locorumque nominibus et eorum perplexo satis ordine, quem persequi longa est magis quam benigna materiaverum aspici tamen cognoscique dignissimum, et quod, si non ope ingenii orantis, at ipsa sui contemplatione pretium operae attendentium absolvat. dicam autem alias plura et exactius, nunc .ut quaeque erunt clarissima et strictim. ac primo quidem quae sit forma totius, quae maximae partes, quo singulae modo sint atque habitentur expediam, deinde rursus oras omnium et litora ut intra extraque sunt, atque ut ea subit ac circumluit pelagus, additis quae in natura regionum incolarumque memoranda sunt. id quo facilius sciri possit atque accipi, paulo altius summa repetetur. Omne igitur hoc, quidquid est cui mundi caelique nomen indidimus, .unum id est et uno ambitu se cunctaque amplectitur. partibus differt; unde sol oritur oriens nuncupatur aut ortus, quo demergitur occidens vel occasus, qua decurrit meridies, ab adversa parte septentrio. huius .medio terra sublimis cingitur undique mari, eodemque in duo latera quae hemisphaeria nominant ab oriente divisa ad occasum zonis quin- que distinguitur. mediam aestus infestat, frigus ultimas; reliquae habitabiles paria agunt anni tempora, verum non pariter. antichthones alteram, nos alteram incolimus. illius situs ob ardorem intercedentis plagae incognitus, huius dicendus est. haec ergo ab ortu porrecta ad .occasum, et quia sic iacet aliquanto quam ubi latissima est longior, ambitur omnis oceano, quattuorque ex eo maria recipit; unum a sep- tentrione, a meridie duo, quartum ab occasu. suis locis illa referentur. hoc primum angustum nec amplius decem milibus passuum patens .terras aperit atque intrat. tum longe lateque diffusum abigit vaste cedentia litora, iisdemque ex diverso prope coeuntibus adeo in artum agitur, ut minus mille passibus pateat. inde se rursus sed modice ad- modum laxat, rursusque etiam quam fuit artius exit in spatium. quo cum est acceptum, ingens iterum et magno et paludi ceterum exi- guo ore coniungitur. id omne qua venit quaque dispergitur uno vocabulo Nostrum mare dicitur. angustias introitumque venientis nos fretum, .Graeci porthmon appellant. qua diffunditur alia aliis locis cognomina acceptat. ubi primum se artat, Hellespontus vocatur, Propontis ubi expandit, ubi iterum pressit Thracius Bosphorus, ubi iterum effudit Pontus Euxinus, qua paludi committitur Cimmerius Bosphorus, palus ipsa Maeotis. hoc mari et duobus inclutis amnibus, Tanai atque Nilo, .in tres partes universa dividitur. Tanais a septentrione ad meridiem vergens in mediam fere Maeotida defluit; et ex diverso Nilus in pela- gus. quod terrarum iacet a freto ad ea flumina ab altero latere Africam vocamus, ab altero Europen ad Nilum Africam, ad Tanain Europen. ultra quicquid est, Asia est. Tribus hanc e partibus tangit oceanus, ita nominibus ut locis dif- .ferens, Eous ab oriente, a meridie Indicus, a septentrione Scythicus. ipsa ingenti ac perpetua fronte versa ad orientem tantum ibi se in latitudinem effundit quantum Europe et Africa et quod inter ambas pelagus inmissum est. inde cum aliquatenus solida processit, ex illo oceano quem Indicum diximus, Arabicum mare et Persicum, ex Scythico Caspium recipit; et ideo qua recipit angustior, rursus expanditur et fit tam lata quam fuerat. dein cum iam in suum finem aliarumque terra- rum confinia devenit, media nostris aequoribus excipitur, reliqua altero cornu pergit ad Nilum, altero ad Tanain. ora eius cum alveo Nili amnis .ripis descendit in pelagus, et diu sicut illud incedit, ita sua litora porrigit; dein fit venienti obviam, et primum se ingenti ambitu incurvat, post se ingenti fronte ad Hellesponticum fretum extendit; ab eo iterum obliqua ad Bosphorum, iterum iterumque ad Ponticum latus curva, aditum Maeotidos transverso margine adtingit, ipsam gremio ad Tanain usque conplexa fit ripa qua Tanais est. in ea primos hominum ab oriente .accipimus Indos et Seras et Scythas. Seres media ferme Eoae partis incolunt, Indi et Scythae ultima ambo late patentes neque in hoc tantum pelagus effusi. spectant enim etiam meridiem Indi, oramque Indici maris, nisi quoad aestus inhabitabilem efficiunt, diu continuis gentibus occupant. spectant et septentrionem Scythae, ac litus Scythicum, nisi unde frigoribus arcentur, usque ad Caspium sinum possident. Indis proxima est Ariane, deinde Aria et Cedrosis et Persis ad sinum .Persicum. hunc populi Persarum ambiunt, illum alterum Arabes. ab his quod in Africam restat Aethiopum est. illic Caspiani Scythis proximi sinum Caspium cingunt. ultra Amazones ultraque eas Hyper- borei esse memorantur. interiora terrarum multae variaeque gentes .habitant, Gandari et Pariani et Bactri, Sugdiani, Pharmacotrophi, Chomarae, Choamani, Propanisadae, Dahae super Scythas Scytharum- que deserta, ac super Caspium sinum Comari, Massagetae, Cadusi, Hyrcani, Hiberi, super Amazonas et Hyperboreos Cimmerii, Cissianti, Achaei, Georgili, Moschi, Cercetae, Phoristae, Rimphaces, atque ubi in nostra maria tractus excedit Matiani, Tibarani et notiora iam nomina Medi, Armenii, Commageni, Murrani, Vegeti, Cappadoces, Gallo- graeci, Lycaones, Phryges, Pisidae, Isauri, Lydi, Syrocilices. rursus .ex his quae meridiem spectant eaedemque gentes interiora litora tenent usque ad sinum Persicum. super hunc sunt Parthi et Assyrii, super illum alterum Babylonii, et super Aethiopas Aegyptii. ripis Nili amnis et mari proxima idem Aegyptii possident. deinde Arabia angusta fronte sequentia litora adtingit. ab ea usque ad flexum illum quem supra rettulimus Syria, et in ipso flexu Cilicia, extra autem Lycia et Pamphylia, Caria, Ionia, Aeolis, Troas usque ad Hellespontum. ab eo Bithyni sunt ad Thracium Bosphorum. circa Pontum aliquot populi alio alioque fine uno omnes nomine Pontici. ad lacum Maeotici, ad Tanain Sauromatae. Europa terminos habet ab oriente Tanain et Maeotida et Pontum, .a meridie reliqua Nostri maris, ab occidente Atlanticum, a septentrione Britannicum oceanum. ora eius forma litorum a Tanai ad Hellespontum, qua ripa est dicti amnis, qua flexum paludis ad Ponticum redigit, qua Propontidi et Hellesponto latere adiacet, contrariis litoribus Asiae non opposita modo verum et similis est. inde ad fretum nunc vaste .retracta nunc prominens tres maximos sinus efficit, totidemque se in altum magnis frontibus evehit. extra fretum ad occidentem inaequalis admodum praecipue media procurrit; ad septentrionem, nisi ubi semel iterumque grandi recessu abducitur, paene ut directo limite extenta est. mare quod primo sinu accipit Aegaeum dicitur; quod sequenti in .ore Ionium, Hadriaticum interius; quod ultimo nos Tuscum quem Grai Tyrrhenicum perhibent. gentium prima est Scythia, alia quam .dicta est ad Tanain, media ferme Pontici lateris, hinc in Aegaei partem pertinens Thracia, huic Macedonia adiungitur. tum Graecia prominet, Aegaeumque ab Ionio mari dirimit. Hadriatici latus Illyris occupat. inter ipsum Hadriaticum et Tuscum Italia procurrit. in Tusco intimo Gallia est, ultra Hispania. haec in occidentem diuque etiam ad septentrio- .nem diversis frontibus vergit. deinde rursus Gallia est longe et a nostris litoribus hucusque permissa. ab ea Germani ad Sarmatas porriguntur, illi ad Asiam. Africa ab orientis parte Nilo terminata, pelago a ceteris, brevior .est quidem quam Europe, quia nec usquam Asiae et non totis huius litoribus obtenditur, longior tamen ipsa quam latior, et qua ad fluvium adtingit latissima, utque inde procedit ita media praecipue in iuga exsurgens pergit incurva ad occasum, fastigatque se molliter; et ideo ex spatio paulatim adductior ubi finitur ibi maxime angusta est. quantum .incolitur eximie fertilis, verum quod pleraque eius inculta et aut harenis sterilibus obducta aut ob sitim caeli terrarumque deserta sunt aut infestantur multo ac malefico genere animalium, vasta est magis quam frequens. mare quo cingitur a septentrione Libycum, a meridie Aethiopi- cum, ab occidente Atlanticum dicimus. in ea parte quae Libyco adiacet .proxima Nilo provincia quam Cyrenas vocant; dein cui totius regionis vocabulo cognomen inditum est Africa. cetera Numidae et Mauri tenent, sed Mauri et in Atlanticum pelagus expositi. ultra Nigritae sunt et Pharusii usque ad Aethiopas. hi et reliqua huius et totum latus quod meridiem spectat usque in Asiae confinia possident. at super ea .quae Libyco mari adluuntur Libyes Aegyptii sunt et Leucoaethiopes et natio frequens multiplexque Gaetuli. deinde late vacat regio perpetuo tractu inhabitabilis. tum primos ab oriente Garamantas, post Augilas et Trogodytas, et ultimos ad occasum Atlantas audimus. intra, si credere libet, vix iam homines magisque semiferi Aegipanes et Blemyes et Gamphasantes et Satyri sine tectis ac sedibus passim vagi habent potius terras quam habitant. haec summa nostri orbis, hae maximae .partes, hae formae gentesque partium. nunc exactius oras situsque dicturo inde est commodissimum incipere unde terras Nostrum pelagus ingreditur, et ab his potissimum quae influenti dextra sunt; deinde stringere litora ordine quo iacent, peragratisque omnibus quae id mare attingunt legere etiam illa quae cingit oceanus; donec cursus incepti operis, intra extraque circumvectus orbem, illuc unde coeperit redeat. Dictum est Atlanticum esse oceanum qui terras ab occidente continge- .ret. hinc in Nostrum mare pergentibus laeva Hispania, Mauretania dextra est, primae partes illa Europae, haec Africae. eius orae finis Mulucha, caput atque exordium est promunturium quod Graeci Ampelu- siam, Afri aliter sed idem significante vocabulo appellant. in eo est .specus Herculi sacer, et ultra specum Tinge oppidum pervetus et ab Antaeo, ut ferunt, conditum. extat rei signum parma elephantino tergori exsecta ingens et ob magnitudinem nulli nunc usuro habilis, quam locorum accolae ab illo gestatam pro vero habent traduntque et inde eximie colunt. deinde est mons praealtus, ei quem ex adverso .Hispania adtollit obiectus hunc Abilam, illum Calpen vocant, Columnas Herculis utrumque. addit fama nominis fabulam, Herculem ipsum iunctos olim perpetuo iugo diremisse colles, atque ita exclusum antea mole montium oceanum ad quae nunc inundat admissum. hic iam mare latius funditur, submotasque vastius terras magno impetu in- flectit. ceterum regio ignobilis et vix quicquam inlustre sortita parvis .oppidis habitatur, parva flumina emittit, solo quam viris melior et segnitia gentis obscura. ex his tamen quae commemorare non piget .montes sunt alti qui continenter et quasi de industria in ordinem expositi ob numerum Septem, ob similitudinem Fratres nuncupantur. Tumuada fluvius, et Rusigada et Siga parvae urbes, et portus cui Magno est cognomen ob spatium. Mulucha ille quem diximus amnis est nunc gentium olim regnorum quoque terminus, Bocchi Iugurthaeque. Ab eo Numidia ad ripas exposita fluminis Ampsaci spatio quidem .quam Mauretania angustior est, verum et culta magis et ditior. urbium quas habet maximae sunt Cirta procul a mari, nunc Sittianorum colonia, quondam regum domus, et cum Syphacis foret opulentissima, Iol ad mare aliquando ignobilis, nunc quia Iubae regia fuit et quod Caesarea vocitatur inlustris. citra hanc, nam in medio ferme litore sita est, Cartinna .et Arsinna sunt oppida et Quiza castellum et Laturus sinus et Sardabale fluvius. ultra monumentum commune regiae gentis, deinde Icosium Ruthisia urbes, effluentes inter eas Aucus et Nabar aliaque quae taceri nullum rerum famaeve dispendium est. interius et longe satis a litore, .si fidem res capit, mirum ad modum spinae piscium muricum ostrearum- que fragmenta saxa adtrita, uti solent, fluctibus et non differentia marinis infixae cautibus anchorae et alia eiusmodi signa atque vestigia effusi olim usque ad ea loca pelagi in campis nihil alentibus esse in- venirique narrantur. Regio quae sequitur a promunturio Metagonio ad Aras Philaenorum .proprie nomen Africae usurpat. in ea sunt oppida Hippo Regius et Rusiccade et Thabraca. dein tria promunturia Candidum, Apollinis, .Mercurii, vaste proiecta in altum, duos grandes sinus efficiunt. Hip- ponensem vocant proximum ab Hippone Diarryto quod litori eius ad- positum est. in altero sunt Castra Dellia, Castra Cornelia, flumen Bag- rada; Utica et Carthago ambae inclutae ambae a Phoenicibus conditae, illa fato Catonis insignis, haec suo, nunc populi Romani colonia, olim imperii eius pertinax aemula, iam quidem iterum opulenta, etiam nunc tamen priorum excidio rerum quam ope praesentium clarior. Had- rumetum, Leptis, Clupea, Habromacte, Phyre, Neapolis hinc ad Syrtim adiacent ut inter ignobilia celeberrimae. Syrtis sinus est centum fere .milia passuum qua mare accipit patens, trecenta qua cingit; verum inportuosus atque atrox et ob vadorum frequentium brevia, magisque etiam ob alternos motus pelagi affluentis ac refluentis infestus. super .hunc ingens palus amnem Tritona recipit, ipsa Tritonis, unde et Minervae cognomen inditum est, ut incolae arbitrantur, ibi genitae; faciuntque ei fabulae aliquam fidem, quod quem natalem eius putant ludicris virginum inter se decertantium celebrant. ultra est Oea oppidum et .Cinyps fluvius per uberrima arva decidens, tum Leptis altera et Syrtis nomine atque ingenio par priori, ceterum altero fere spatio qua dehiscit quaque flexum agit amplior. eius promunturium est Borion, ab eoque incipiens ora, quam Lotophagi tenuisse dicuntur, usque ad Phyconta, et id promunturium est, inportuoso litore pertinet. Arae ipsae nomen .ex Philaenis fratribus traxere, qui contra Cyrenaicos missi Carthagine ad dirimendum condicione bellum diu iam de finibus et cum magnis amborum cladibus gestum, postquam in eo quod convenerat non mane- batur, ut ubi legati concurrerent, certo tempore utrimque dimissi, ibi termini statuerentur, pacti de integro ut quidquid citra esset populari- bus cederet, mirum et memoria dignissimum facinus, hic se vivos obrui pertulerunt. Inde ad Catabathmon Cyrenaica provincia est, in eaque sunt Ham- .monis oraculum fidei inclutae, et fons quem Solis adpellant, et rupes quaedam austro sacra. haec cum hominum manu attingitur, ille in- modicus exurgit harenasque quasi maria agens sic saevit ut fluctibus. fons media nocte fervet, mox et paulatim tepescens fit luce frigidus, tunc ut sol surgit ita subinde frigidior per meridiem maxime riget, sumit dein teporem iterum, et prima nocte calidus, atque ut illa procedit ita caldior rursus cum est media perfervet. in litore promunturia sunt .Zephyrion et Naustathmos, portus Paraetonius, urbes Hesperia, Apol- lonia, Ptolemais, Arsinoe atque unde terris nomen est ipsa Cyrene. Catabathmos vallis devexa in Aegyptum finit Africam. orae sic habi- .tantur ad nostrum maxime ritum moratis cultoribus, nisi quod quidam linguis differunt et cultu deum quos patrios servant ac patrio more venerantur. proximis nullae quidem urbes stant, tamen domicilia sunt quae mapalia appellantur. victus asper et munditiis carens. pri- mores sagis velantur, vulgus bestiarum pecudumque pellibus. humi quies epulaeque capiuntur. vasa ligno fiunt aut cortice. potus est lac sucusque bacarum. cibus est caro plurimum ferina nam gregibus, quia id solum opimum est, quod potest parcitur. interiores incultius etiam .secuntur vagi pecora, utque ea pabulo ducta sunt ita se ac tuguria sua promovent, atque ubi dies deficit ibi noctem agunt. quamquam in familias passim et sine lege dispersi nihil in commune consultant, tamen quia singulis aliquot simul coniuges et plures ob id liberi adgnati- que sunt nusquam pauci. ex his qui ultra deserta esse memorantur .Atlantes solem exsecrantur et dum oritur et dum occidit ut ipsis agris- que pestiferum. nomina singuli non habent, non vescuntur animalibus, neque illis in quiete qualia ceteris mortalibus visere datur. Trogodytae .nullarum opum domini strident magis quam locuntur, specus subeunt alunturque serpentibus. apud Garamantas etiam armenta sunt eaque .obliqua cervice pascuntur, nam pronis directa in humum cornua officiunt. nulli certa uxor est. ex his qui tam confuso parentium coitu passim incertique nascuntur quos pro suis colant formae similitudine agnos- cunt. Augilae manes tantum deos putant, per eos deierant, eos ut .oracula consulunt, precatique quae volunt, ubi tumulis incubuere, pro responsis ferunt somnia. feminis eorum sollemne est nocte qua nubunt omnium stupro patere qui cum munere advenerint, et tum cum plurimis concubuisse maximum decus, in reliquum pudicitia in- signis est. nudi sunt Gamphasantes armorumque omnium ignari; nec .vitare sciunt tela nec iacere, ideoque obvios fugiunt, neque aliorum quam quibus idem ingenii est aut congressus aut conloquia patiuntur. Blemyis capita absunt, vultus in pectore est. Satyris praeter effigiem .nihil humani. Aegipanum quae celebratur ea forma est. haec de Africa. Asiae prima pars Aegyptus inter Catabathmon et Arabas; ab hoc .litore penitus immissa donec Aethiopiam dorso contingat ad meridiem refugit. terra expers imbrium mire tamen fertilis et hominum aliorum- que animalium perfecunda generatrix. Nilus efficit, amnium in Nostrum mare permeantium maximus. hic ex desertis Africae missus nec statim .navigari facilis nec statim Nilus est, et cum diu simplex saevusque descendit, circa Meroen late patentem insulam in Aethiopiam diffundi- tur, alteraque parte Astabores altera Astape dictus est. ubi rursus coit ibi nomen hoc capit. inde partim asper partim navigia patiens in .immanem lacum devenit, ex quo praecipiti impetu egressus et Tachempso alteram insulam amplexus usque ad Elephantinen urbem Aegyptiam atrox adhuc fervensque decurrit. tum demum placidior et iam bene navigabilis primum iuxta Cercasorum oppidum triplex esse incipit. deinde iterum iterumque divisus ad Delta et ad Melyn it per omnem Aegyptum vagus atque dispersus, septemque in ora se scindens singulis tamen grandis evolvitur. non pererrat autem tantum eam sed aestivo .sidere exundans etiam irrigat, adeo efficacibus aquis ad generandum alendumque, ut praeter id quod scatet piscibus, quod hippopotamos crocodilosque vastas beluas gignit, glaebis etiam infundat animas, ex ipsaque humo vitalia effingat. hoc eo manifestum est, quod ubi sedavit diluvia ac se sibi reddidit, per umentes campos quaedam nondum perfecta animalia sed tum primum accipientia spiritum et ex parte iam formata ex parte adhuc terrena visuntur. crescit porro, sive quod solutae .magnis aestibus nives ex inmanibus Aethiopiae iugis largius quam ripis accipi queant defluunt, sive quod sol hieme terris propior et ob id fontem eius minuens tunc altius abit, sinitque integrum et ut est plenis- simus surgere, sive quod per ea tempora flantes Etesiae aut actas a septentrione in meridiem nubes super principia eius imbre praecipitant, aut venienti obviae adverso spiritu cursum descendentis impediunt, aut harenis quas cum fluctibus litori adplicant ostia obducunt; fitque maior vel quod nihil ex semet amittit, vel quod plus quam solet accipit, vel quod minus quam debet emittit. quod si est alter orbis suntque .oppositi nobis a meridie antichthones, ne illud quidem a vero nimium abscesserit, in illis terris ortum amnem, ubi subter maria caeco alveo penetraverit, in nostris rursus emergere, et hac re solstitio adcrescere quod tum hiemps sit unde oritur. alia quoque in his terris mira sunt. .in quodam lacu Chemmis insula lucos silvasque et Apollinis grande sustinens templum natat, et quocumque venti agunt pellitur. pyramides tricenum pedum lapidibus extructae, quarum maxima, tres namque sunt, quattuor fere soli iugera qua sedet occupat, totidem in altitudinem erigitur. Moeris, aliquando campus nunc lacus viginti milia passuum in circuitum patens, altior quam ad navigandum magnis onustisque navibus satis est. Psammetici opus labyrinthus, domos mille et regias .duodecim perpetuo parietis ambitu amplexus, marmore extructus ac tectus, unum in se descensum habet, intus paene innumerabiles vias, multis ambagibus huc et illuc remeantibus, sed continuo anfractu et saepe revocatis porticibus ancipites quibus subinde alium super alios orbem agentibus, et subinde tantum redeunte flexu quantum proces- serat, magno et explicabili tamen errore perplexus est. cultores regionum .multo aliter a ceteris agunt. mortuos fimo obliti plangunt nec cremare aut fodere fas putant, verum arte medicatos intra penetralia conlocant. suis litteris perverse utuntur. lutum inter manus, farinam calcibus subigunt. forum ac negotia feminae, viri pensa ac domus curant; onera illae umeris, hi capitibus accipiunt; parentes cum egent, illis mulieribus scilicet necesse est, his liberum est alere. cibos palam et extra tecta sua capiunt, obscena intimis aedium reddunt. colunt effigies multorum .animalium atque ipsa magis animalia, sed alia alii adeo ut quaedam eorum etiam per inprudentiam interemisse capitale sit, et ubi morbo aut forte extincta sint sepelire ac lugere sollemne sit. Apis populorum omnium numen est bos niger certis maculis insignis et cauda lingua- que dissimilis aliorum. raro nascitur nec coitu pecudis, ut aiunt, sed divinitus et caelesti igne conceptus, diesque quo gignitur genti maxime festus est. ipsi vetustissimi ut praedicant hominum trecentos et triginta .reges ante Amasim, et supra tredecim milium annorum aetates certis annalibus referunt mandatumque litteris servant, dum Aegyptii sunt, quater cursus suos vertisse sidera ac solem bis iam occidisse unde nunc oritur. viginti milia urbium Amasi regnante habitarunt et nunc .multas habitant. earum clarissimae procul a mari Sais, Memphis, Syene, Bubastis, Elephantine Thebae utique quae ut Homero dictum est centum portas sive ut alii aiunt centum aulas habent, totidem olim principum domos, solitasque singulas ubi negotium exegerat dena armatorum milia effundere; in litore Alexandria Africae contermina, Pelusium Arabiae. ipsas oras secant Canopicum, Bolbiticum, Seben- nyticum, Pathmeticum, Mendesium, Cataptystum, Pelusiacum Nili ostia. Arabia hinc ad Rubrum mare pertinet, sed illic magis laeta et ditior .ture atque odoribus abundat, hic nisi qua Casio monte adtollitur plana et sterilis portum admittit Azotum suarum mercium emporium, qua in altum abit adeo edita, ut ex summo vertice a quarta vigilia ortum solis ostendat. Syria late litora tenet, terrasque etiam latius introrsus, aliis aliisque .nuncupata nominibus nam et Coele dicitur et Mesopotamia et Damascene et Adiabene et Babylonia et Iudaea et Commagene et Sophene. hic .Palaestine est qua tangit Arabas, tum Phoenice; et ubi se Ciliciae com- mittit Antiochia, olim ac diu potens, sed cum eam regno Semiramis tenuit longe potentissima. operibus certe eius insignia multa sunt; duo maxime excellunt; constituta urbs mirae magnitudinis Babylon, ac siccis olim regionibus Euphrates et Tigris immissi. ceterum in .Palaestina est ingens et munita admodum Gaza sic Persae aerarium vocant, et inde nomen est, quod cum Cambyses armis Aegyptum peteret, huc belli et opes et pecuniam intulerat. est non minor Ascalon; est Iope ante diluvium ut ferunt condita, ubi Cephea regnasse eo signo accolae adfirmant, quod titulum eius fratrisque Phinei veteres quaedam arae cum religione plurima retinent quin etiam rei celebratae carmini- bus ac fabulis, servataeque a Perseo Andromedae clarum vestigium marinae beluae ossa immania ostentant. Phoenicen inlustravere Phoenices, sollers hominum genus et ad .belli pacisque munia eximium litteras et litterarum operas aliasque etiam artes, maria navibus adire, classe confligere, inperitare gentibus, regnum proeliumque conmenti. in ea est et Tyros aliquando insula, .nunc adnexa terris deficit, quod ab inpugnante quondam Alexandro iacta sunt opera. vici tenent ulteriora et adhuc opulenta Sidon, antequam a Persis caperetur maritimarum urbium maxima. ab ea ad .promunturium Theuprosopon duo sunt oppida Byblos et Botrys ultra tria fuerunt singulis inter se stadiis distantia; locus ex numero Tripolis dicitur. tum Simyra castellum et urbs non obscura Marathos. inde .iam non obliqua pelago sed adversa adiacens Asia grandem sinum inflexo tractu litoris accipit. populi dites circumsident; situs efficit quia regio fertilis crebris et navigabilibus alveis fluminum pervia diversas opes maris atque terrarum facili commercio permutat ac miscet. in eo .prima est reliqua pars Syriae cui Antiochiae cognomen additur, et in ora eius urbes Seleucia, Hypatos, Berytos, Laodicea, Rosos, amnes- que qui inter eas eunt Lycos et Hypatos et Orontes; tum mons Amanus et ab eo statim Myriandros et Cilices. At in recessu intimo locus est magni aliquando discriminis, fusorum .ab Alexandro Persarum fugientisque Darii spectator ac testis, nunc ne minima quidem, tunc ingenti urbe celebris. Issos fuit, et hac re sinus Issicus dicitur. procul inde Hammodes promunturium inter Pyramum Cydnumque fluvios iacet. Pyramus Isso propior Mallon praeterfluit, Cydnus ultra per Tarsum exit. deinde urbs est olim a .Rhodiis Argivisque, post piratis Pompeio adsignante possessa, nunc Pompeiopolis tunc Soloe. iuxta in parvo tumulo Arati poetae moni- mentum ideo referendum, quiaignotum quam ob causamiacta in id saxa dissiliunt. non longe hinc Corycos oppidum portu saloque incingitur, angusto tergore continenti adnexum. supra specus est nomine Corycius .singulari ingenio, ac supra quam ut describi facile possit eximius. grandi namque hiatu patens montem litori adpositum et decem stadiorum clivo satis arduum ex summo statim vertice aperit. tunc alte demissus et quantum demittitur amplior viret lucis pendentibus undique, et totum se nemoroso laterum orbe conplectitur adeo mirificus ac pulcher, ut mentes accedentium primo aspectu consternat, ubi contemplari duravere non satiet. unus in eum descensus est angustus asper quin- .gentorum et mille passuum per amoenas umbras et opaca silvae quid- dam agreste resonantis, rivis hinc atque illinc fluitantibus. ubi ad ima perventum est, rursum specus alter aperitur ob alia dicendus. terret ingredientes sonitu cymbalorum divinitus et magno fragore crepitantium. deinde aliquamdiu perspicuus, mox et quo magis subitur obscurior, .ducit ausos penitus, alteque quasi cuniculo admittit. ibi ingens amnis ingenti fonte se extollens tantummodo se ostendit, et ubi magnum impetum brevi alveo traxit, iterum demersus absconditur. intra spatium est magis quam ut progredi quisquam ausit horribile et ideo incognitum. totus autem augustus et vere sacer, habitarique a diis et dignus et .creditus, nihil non venerabile et quasi cum aliquo numine se ostentat. alius ultra est quem Typhoneum vocant, ore angusto et multum, ut .experti tradidere, pressus, et ob id adsidua nocte suffusus neque um- quam perspici facilis, sed quia aliquando cubile Typhonis fuit et quia nunc demissa in se confestim exanimat natura fabulaque memorandus. duo deinde promunturia sunt Sarpedon, finis aliquando regni Sar- .pedonis, et quod Ciliciam a Pamphylia distinguit Anemurium, inter- que ea Celenderis et Nagidos Samiorum coloniae; sed Celenderis Sar- pedoni propior. In Pamphylia est Melas navigabilis fluvius, oppidum Sida et alter .fluvius Eurymedon. magna apud eum Cimonis Atheniensium ducis adversus Phoenicas et Persas navalis pugna atque victoria fuit. mare quo pugnatum est ex edito admodum colle prospectat Aspendos, quam Argivi condiderant, possedere finitimi. deinde alii duo validissimi .Cestros et Cataractes Cestros navigari facilis, hic quia se praecipitat ita dictus. inter eos Perga est oppidum, et Dianae quam ab oppido Pergaeam vocant templum. trans eosdem mons Sardemisos et Phaselis a Mopso condita finis Pamphyliae. Lycia continuo, cognominata a Lyco rege Pandionis filio, atque, .ut ferunt, infestata olim Chimaerae ignibus, Sidae portu et Tauri promunturio grandem sinum claudit. Taurus ipse ab Eois litoribus .exsurgens vaste satis attollitur, dein dextro latere ad septentrionem, sinistro ad meridiem versus it in occidentem rectus et perpetuo iugo, magnarumque gentium qua dorsum agit terminus, ubi terras diremit, exit in pelagus. idem autem et totus, ut dictus est, dicitur, etiam qua spectat orientem, deinde Haemodes et Caucasus et Propanisus, tum Caspiae pylae, Niphates, Armeniae pylae, et ubi iam nostra maria contingit Taurus iterum. post eius promunturium flumen est Limyra .et eodem nomine civitas, atque ut multa oppida sic praeter Pataram non inlustria. illam nobilem facit delubrum Apollinis quondam opibus et oraculi fide Delphico simile. ultra est Xanthus flumen et Xanthos oppidum, mons Cragus et quae Lyciam finit urbs Telmesos. Caria sequitur. habitant incertae originis. alii indigenas, sunt qui .Pelasgos, quidam Cretas existimant. genus usque eo quondam armorum pugnaeque amans, ut aliena etiam bella mercedibus agerent. hic castella sunt aliquot, dein promunturia duo Pedalion et Crya, et secundum Calbim amnem Caunus oppidum valetudine habitantium infame. inde ad Halicarnasson haec iacent Rhodiorum aliquot coloniae, portus .duo, Gelos et cui ex urbe quam amplectitur Thyssanusa cognomen est, inter eos oppidum Larumna et Pandion collis in mare emissus, tum tres ex ordine sinus, Thymnias Schoenus Bubasius; Thymniae promunturium Aphrodisium est, Schoenus ambit Hylam, Bubasius Cyrnon. tum Cnidus in cornu paene insulae, interque eam et Cera- micum sinum in recessu posita Euthana. Halicarnassos Argivorum .colonia est, et cur memoranda sit, praeter conditores, Mausoleum efficit regis Mausoli monimentum, unum de miraculis septem, Artemisiae opus. trans Halicarnasson illa sunt litus Leuca, urbes Myndos, Caruanda, Neapolis, sinus Iasius et Basilicus. in Iasio est Bargylos. Post Basilicum Ionia aliquot se ambagibus sinuat, et primum a .Posideo promunturio flexum inchoans cingit oraculum Apollinis dictum olim Branchidae, nunc Didymei; Miletum, urbem quondam Ioniae totius belli pacisque artibus principem, patriam Thaletis astrologi et Timothei musici et Anaximandri physici, aliorumque civium inclutis ingeniis merito inclutam, utcumque Ioniam vocant; urbem Hippin, amnis Maeandri exitum, Latmium montem, Endymionis a Luna, ut ferunt, adamati fabula nobilem. dein rursus inflexa cingit urbem .Prienen et Gaesi fluminis ostium, moxque ut maiore circuitu ita plura conplectitur. ibi est Panionium sacra regio, et ob id eo nomine adpellata quod eam communiter Iones colunt. ibi a fugitivis, ut aiunt, condita .nomen famae adnuitPhygela. ibi Ephesus et Dianae clarissimum templum, quod Amazones Asia potitae consecrasse traduntur; ibi Caystros amnis; ibi Lebedos Clariique Apollinis fanum, quod Manto Tiresiae filia fugiens victores Thebanorum Epigonos, et Colophon, quam Mopsus eiusdem Mantus filius statuit. at promunturium quo .sinus clauditur, quia altera parte alium quem Smyrnaeum vocant efficit, angustisque cervicibus reliqua extendit in latius, abit in paene insulae faciem. super angustias hinc Teos illinc Clazomenae, qua terga agunt confinio adnexae mari diversis frontibus diversa maria prospec- tant. in ipsa paene insula est Coryna. in sinu Smyrnaeo est Hermus amnis et urbs Leuca, extra Phocaea Ioniae ultima. Proxima regio, ex quo ab Aeolis incoli coepit Aeolis facta, ante Mysia, .et qua Hellespontum adtingit, Troianis possidentibus Troas fuit. primam urbium a Myrino conditore Myrinam vocant, sequentem Pelops statuit, victo Oenomao reversus ex Graecia; Cymen nominavit pulsis qui habitaverant dux Amazonum Cyme. supra Caicus inter Elaean decurrit et Pitanen, illam quae Arcesilan tulit, nihil adfirmantis Academiae clarissimum antistitem. tum in promunturio est Cyna oppidum, quod .praetervectos sinus excipit non parvos sed longe ac molliter flexus, retrahensque paulatim oras usque ad ima montis Idae. is primo parvis urbibus aspersus est, quarum clarissima est Cistena. gremio interiore campus Thebe nomine; Adrymetion, Asturam, Chrysam oppida eodem quo dicta sunt ordine adiacentia continet, in altero latere Antandrum. duplex causa nominis iactatur. alii Ascanium Aeneae filium cum ibi .regnaret captum a Pelasgis ea se redemisse commemorant, alii ab his putant conditam quos ex Andro insula vis et seditio exegerat. hi An- tandrum quasi pro Andro, illi quasi pro viro accipi volunt. sequens .tractus tangit Gargara et Asson Aeolorum colonias. tum sinus alter Achaeon limen non longe ab Ilio litora incurvat, urbe bello excidioque clarissima. hic Sigeum fuit oppidum, hic Achivorum fuit bellantium statio. huc ab Idaeo monte demissus Scamander exit et Simois, fama quam natura maiora flumina. ipse mons, vetere divarum certamine et .iudicio Paridis memoratus, orientem solem aliter quam in aliis terris solet aspici ostentat. namque ex summo vertice eius speculantibus paene a media nocte sparsi ignes passim micare, et ut lux adpropinquat ita coire ac se coniungere videntur, donec magis magisque collecti pauciores subinde et una ad postremum flamma ardeant. ea cum diu .clara et incendio similis effulsit, cogit se ac rotundat et fit ingens globus. diu is quoque grandis et terris adnexus adparet, dein paulatim decrescens et quanto decrescit eo clarior fugat novissime noctem, et cum die iam sol factus attollitur. extra sinum sunt Rhoetea litora, Rhoeteo et Dar- .dania claris urbibus, Aiacis tamen sepulcro maxime inlustria. ab his fit artius mare, nec iam adluit terras, sed rursus dividens angusto Hellesponti freto litus obvium findit, facitque ut iterum terrae qua fluit latera sint. Interius Bithyni sunt et Mariandyni, in ora Graiae urbes Abydos .et Lampsacum et Parion et Priapos. Abydos magni quondam amoris commercio insignis est. Lampsacum Phocaeis appellantibus nomen ex eo traxit, quod consulentibus in quasnam terras potissimum ten- derent responsum erat, ubi primum fulsisset, ibi sedem capesserent. tum rursus fit apertius mare Propontis. in id Granicus effunditur, .pugna quae primum inter Persas et Alexandrum fuit nobilis. trans amnem sedet in cervice paene insulae Cyzicum; nomen Cyzicus indidit, quem a Minyis inprudentibus, cum Colchos peterent, fusum acie caesum- que accepimus. post Placia et Scylace parvae Pelasgorum coloniae, quibus a tergo imminet mons Olympus, ut incolae vocant Mysius. flumen Ryndacos in quae secuntur emittitur. circa angues nascuntur .immanes, neque ob magnitudinem modo sed ob id etiam mirabiles, quod ubi in alveum eius aestus solemque fugerunt, emergunt atque hiant, supervolantesque aves quamvis alte et perniciter ferantur absor- bent. trans Ryndacum est Dascylos et quam Colophonii conlocavere Myrlea. duo sunt inde modici sinus. alter Cianos nomine Cion amplecti- .tur, Phrygiae haud longe iacentis opportunissimum emporium, alter Olbianos in promunturio fert Neptuni fanum, in gremio Astacon a Megarensibus conditam. dein propiores terrae iterum iacent, exiturique .in Pontum pelagi canalis angustior Europam ab Asia stadiis quinque disterminat, Thracius, ut dictum est, Bosphorus. ipsis in faucibus op- pidum, in ore templum est oppidi nomen Calchedon, auctor Archias Megarensium princeps, templi numen Iuppiter, conditor Iaso. hic .iam sese ingens Pontus aperit, nisi qua promunturia sunt, huc atque illuc longo rectoque limite extentus, sinuatus cetera, sed quia contra minus quam ad laevam et dextram abscessit, mollibusque fastigiis donec angustos utrimque angulos faciat inflectitur, ad formam Scythici arcus maxime incurvos. brevis, atrox, nebulosus, raris stationibus, non molli neque harenoso circumdatus litore, vicinus aquilonibus, et quia non profundus est fluctuosus atque fervens, olim ex colentium saevo admodum ingenio Axenus, post commercio aliarum gentium mollitis aliquantum moribus dictus Euxinus. in eo primum Mariandyni urbem .habitant ab Argivo, ut ferunt, Hercule datam. Heraclea vocitatur, id famae fidem adicit. iuxta specus est Acherusia ad manes, ut aiunt, pervius, atque inde unde extractum Cerberum existimant. tum Tios .oppidum, Milesiorum quidem colonia, sed iam soli gentisque Paphlago- num; quorum in litoribus paene mediis promunturium est Carambis, citra Parthenius amnis, urbes Sesamus et Cromnos et a Cytisoro Phrixi filio posita Cytoros; tum Cinolis et Collyris et quae Paphlagoniam finit Armene. Chalybes proximi clarissimas habent Amison et Sinopen, .Cynici Diogenis patriam, amnium Halyn et Thermodonta. secundum Halyn urbs est Lycasto, ad Thermodonta campus. in eo fuit Themis- curum oppidum, fuere et Amazonum castra, ideo Amazonium vocant. Tabereni Chalybas adtingunt, quibus in lusu risuque summum bonum .est. ultra Carambim Mossyni turres ligneas subeunt, notis corpus omne persignant, propatulo vescuntur, promisce concumbunt et palam, reges suffragio deligunt, vinculisque et artissima custodia tenent, atque ubi culpam prave quid imperando meruere, inedia diei totius adficiunt, ceterum asperi inculti pernoxii adpulsis. dein minus feri, .verum et hi inconditis moribus, Macrocephali, Bechiri, Buxeri. rarae urbes Cerasunta et Trapezos maxime inlustres. inde is locus est ubi .finem ductus a Bosphoro tractus accipit, atque inde se in sinu adversi litoris flexus adtollens angustissimum Ponti facit angulum. hic sunt Colchi, huc Phasis erumpit, hic eodem nomine quo amnis est a Themista- gora Milesio deductum oppidum, hic Phrixi templum et lucus, fabula vetere pellis aureae nobilis. hinc orti montes longo se iugo et donec .Riphaeis coniungantur exporrigunt; qui altera parte in Euxinum et Maeotida et Tanain, altera in Caspium pelagus obversi, Cerauni dicuntur, idem aliubi Taurici Moschi Amazonici Caspii Coraxici Caucasii, ut aliis aliisve adpositi gentibus ita aliis aliisque dicti nominibus. at in primo .flexu iam curvi litoris oppidum est quod Graeci mercatores constituisse, et quia cum caeca tempestate agerentur, ignaris qua terra esset cycni vox notam dederat, Cycnum adpellasse dicuntur. reliqua eius ferae incultaeque gentes vasto mari adsidentes tenent, Melanchlaena, Toretica, sex Colicae, Coraxici, Phthirophagi, Heniochi, Achaei, Cercetici, et iam in confinio Maeotidis Sindones. in Heniochorum finibus Dioscorias .a Castore et Polluce Pontum cum Iasone ingressis, Sindos in Sindonum ab ipsis terrarum cultoribus condita est. obliqua tunc regio et in latum .modice patens inter Pontum Paludemque ad Bosphorum excurrit; quam duobus alveis in lacum et in mare profluens Coracanda paene insulam reddit. quattuor urbes ibi sunt Hermonassa, Cepoe, Phanagorea, et in ipso ore Cimmerium. hac ingressos lacus accipit longe lateque .diffusus, qua terras tangit incurvo circumdatus litore, qua mari propior est, nisi ubi aperitur, quasi margine obductus, citra magnitudinem prope Ponto similis. oram quae a Bosphoro ad Tanain usque deflectitur .Maeotici incolunt, Thatae, Sirachi, Phicores et ostio fluminis proximi Ixamatae. apud eos easdem artes feminae quas viri exercent, adeo ut ne militia quidem vacent. viri pedibus merent sagittisque depugnant, illae equestre proelium ineunt nec ferro dimicant, sed quos laqueis intercepere trahendo conficiunt. nubunt tamen, verum ut nubiles habeantur non in aetate modus est; nisi quae hostem interemere virgines manent. ipse Tanais ex Riphaeo monte deiectus adeo praeceps ruit, .ut cum vicina flumina, tum Maeotis et Bosphorus tum Ponti aliqua brumali rigore durentur, solus aestus hiememque iuxta ferens idem semper et sui similis incitatusque decurrat. ripas eius Sauromatae et .ripis haerentia possident, una gens aliquot populi et aliquot nomina. primi Maeotidae Gynaecocratumenoe regna Amazonum, fecundos pabulo ad alia steriles nudosque campos tenent. Budini Gelonion urbem ligneam habitant. iuxta Thyssagetae Turcaeque vastas silvas occupant alunturque venando. tum continuis rupibus late aspera et deserta .regio ad Aremphaeos usque permittitur. his iustissimi mores, nemora pro domibus, alimenta bacae, et feminis et maribus nuda sunt capita. sacri itaque habentur, adeoque ipsos nemo de tam feris gentibus violat, ut aliis quoque ad eos confugisse pro asylo sit. ultra surgit mons Riphaeus ultraque eum iacet ora quae spectat oceanum. LIBER DE EXCELLENTIBVS DVCIBVS EXTERARVM GENTIVM PROLOGVS Non dubito fore plerosque, Attice, qui hoc genus scripturae leue et pr...non satis dignum summorum uirorum personis iudicent, cum relatum legent, quis musicam docuerit Epaminondam, aut in eius uirtutibus commemorari, saltasse eum commode scienterque tibiis cantasse. sed .ii erunt fere, qui expertes litterarum Graecarum nihil rectum, nisi quod ipsorum moribus conueniat, putabunt. hi si didicerint non eadem .omnibus esse honesta atque turpia, sed omnia maiorum institutis iudi- cari, non admirabuntur nos in Graiorum uirtutibus exponendis mores eorum secutos. neque enim Cimoni fuit turpe, Atheniensium summo .uiro, sororem germanam habere in matrimonio, quippe cum ciues eius eodem uterentur instituto. at id quidem nostris moribus nefas habe- tur. laudi in Creta ducitur adulescentulis quam plurimos habuisse amatores. nulla Lacedaemoni uidua tam est nobilis, quae non ad ce- nam eat mercede conducta. magnis in laudibus tota fere fuit Graecia .uictorem Olympiae citari, in scaenam uero prodire ac populo esse spec- taculo nemini in eisdem gentibus fuit turpitudini. quae omnia apud nos partim infamia, partim humilia atque ab honestate remota po- nuntur. contra ea pleraque nostris moribus sunt decora, quae apud .illos turpia putantur. quem enim Romanorum pudet uxorem ducere in conuiuium? aut cuius non mater familias primum locum tenet aedium atque in celebritate uersatur? quod multo fit aliter in Graecia. .nam neque in conuiuium adhibetur nisi propinquorum, neque sedet nisi in interiore parte aedium, quae gynaeconitis appellatur, quo nemo accedit nisi propinqua cognatione coniunctus. sed hic plura persequi .cum magnitudo uoluminis prohibet, tum festinatio, ut ea explicem, quae exorsus sum. quare ad propositum ueniemus et in hoc exponemus libro de uita excellentium imperatorum. Cornelius Nepos, fragmenta . FRAGMENTA EXEMPLA Char. GL .K a uirgine Vestale .Plin. Nat. . Me . . . .iuuene uiolacea purpura uigebat, cuius libra denariis centum uenibat, nec multo post rubra Tarentina. huic successit dibapha Tyria, quae in libras denariis mille non poterat emi. hac P. Lentulus Spinther aedilis curulis primus in praetexta usus inprobabatur. qua purpura quis non iam . . . tricliniaria facit? Prisc. GL .K Aedis Martis est in circo Flaminio architectata ab Hermo- .doro Salaminio. EPISTVLAE Lactant. Div. Inst. .. Tantum .abest ut ego magistram putem esse uitae philosophiam beataeque uitae perfectricem, ut nullis magis existimem opus esse magistros uiuendi quam plerisque qui in ea disputanda uersantur. uideo enim magnam partem eorum, qui in schola de pudore et continentia praecipiant argutissime, eosdem in omnium libidinum cupiditatibus uiuere. DE VIRIS ILLVSTRIBVS Char. GL .K Subinde .Char. GL .K a fratre patruele .Cod. Guelf. Gud. lat. Non ignorare debes unum hoc genus Latinarum litterarum adhuc non .modo non respondere Graeciae, sed omnino rude atque inchoatum morte Ciceronis relictum. ille enim fuit unus qui potuerit et etiam debuerit historiam digna uoce pronuntiare, quippe qui oratoriam elo- quentiam rudem a maioribus acceptam perpoliuerit, philosophiam ante eum incomptam Latinam sua conformarit oratione. ex quo du- bito, interitu eius utrum res publica an historia magis doleat. . . . Locuples ac diuina natura, quo maiorem sui pareret admira- tionem ponderatioraque sua essent beneficia, neque uni omnia dare nec rursus cuiquam omnia uoluit negare. Codd. Corn. Nep. ad finem Dices pulchrum esse inimicos .ulcisci. id neque maius neque pulchrius cuiquam atque mihi esse uide- tur, sed si liceat re publica salua ea persequi. sed quatenus id fieri non potest, multo tempore multisque partibus inimici nostri non peribunt atque, uti nunc sunt, erunt potius quam res publica profligetur atque pereat. . . . Verbis conceptis deierare ausim, praeterquam qui Tiberium Gracchum necarunt, neminem inimicum tantum molestiae tantumque laboris, quantum te ob has res, mihi tradidisse; quem opor- tebat omnium eorum, quos antehac habui liberos, partis eorum tole- rare atque curare, ut quam minimum sollicitudinis in senecta haberem, utique quaecumque ageres, ea uelles maxime mihi placere, atque uti nefas haberes rerum maiorum aduersum meam sententiam quicquam facere, praesertim mihi, cui parua pars uitae restat. ne id quidem tam breue spatium potest opitulari, quin et mihi aduersere et rem publi- cam profliges? denique quae pausa erit? ecquando desinet familia nostra insanire? ecquando modus ei rei haberi poterit? ecquando desi- nemus et habentes et praebentes molestiis desistere? ecquando per- pudescet miscenda atque perturbanda re publica? sed si omnino id fieri non potest, ubi ego mortua ero, petito tribunatum; per me facito quod lubebit, cum ego non sentiam. ubi mortua ero, parentabis mihi et inuocabis deum parentem. in eo tempore non pudebit te eorum deum preces expetere, quos uiuos atque praesentes relictos atque de- sertos habueris? ne ille sirit Iuppiter te ea perseuerare, nec tibi tan- tam dementiam uenire in animum. et si perseueras, uereor ne in omnem uitam tantum laboris culpa tua recipias, uti in nullo tempore tute tibi placere possis. AMORES LIBER PRIMUS EPIGRAMMA IPSIUS Qui modo Nasonis fueramus quinque libelli, .ep. tres sumus; hoc illi praetulit auctor opus. ut iam nulla tibi nos sit legisse voluptas, at levior demptis poena duobus erit. Publius Ovidius Naso, Epistulae vel Heroides . HEROIDES PENELOPE ULIXI Haec tua Penelope lento tibi mittit, Ulixe; . nil mihi rescribas attinet ipse veni! Troia iacet certe, Danais invisa puellis; vix Priamus tanti totaque Troia fuit. o utinam tum, cum Lacedaemona classe petebat, obrutus insanis esset adulter aquis! non ego deserto iacuissem frigida lecto, nec quererer tardos ire relicta dies; nec mihi quaerenti spatiosam fallere noctem lassaret viduas pendula tela manus. Quando ego non timui graviora pericula veris? res est solliciti plena timoris amor. in te fingebam violentos Troas ituros; nomine in Hectoreo pallida semper eram. sive quis Antilochum narrabat ab hoste revictum, Antilochus nostri causa timoris erat; sive Menoetiaden falsis cecidisse sub armis, flebam successu posse carere dolos. sanguine Tlepolemus Lyciam tepefecerat hastam; Tlepolemi leto cura novata mea est. denique, quisquis erat castris iugulatus Achivis, frigidius glacie pectus amantis erat. Sed bene consuluit casto deus aequus amori. versa est in cineres sospite Troia viro. Argolici rediere duces, altaria fumant; ponitur ad patrios barbara praeda deos. grata ferunt nymphae pro salvis dona maritis; illi victa suis Troica fata canunt. mirantur iustique senes trepidaeque puellae; narrantis coniunx pendet ab ore viri. atque aliquis posita monstrat fera proelia mensa, pingit et exiguo Pergama tota mero hac ibat Simois; haec est Sigeia tellus; hic steterat Priami regia celsa senis. illic Aeacides, illic tendebat Ulixes; hic lacer admissos terruit Hector equos. Omnia namque tuo senior te quaerere misso rettulerat nato Nestor, at ille mihi. rettulit et ferro Rhesumque Dolonaque caesos, utque sit hic somno proditus, ille dolo. ausus eso nimium nimiumque oblite tuorum! Thracia nocturno tangere castra dolo totque simul mactare viros, adiutus ab uno! at bene cautus eras et memor ante mei! usque metu micuere sinus, dum victor amicum dictus es Ismariis isse per agmen equis. Sed mihi quid prodest vestris disiecta lacertis Ilios et, murus quod fuit, esse solum, si maneo, qualis Troia durante manebam, virque mihi dempto fine carendus abest? diruta sunt aliis, uni mihi Pergama restant, incola captivo quae bove victor arat. iam seges est, ubi Troia fuit, resecandaque falce luxuriat Phrygio sanguine pinguis humus; semisepulta virum curvis feriuntur aratris ossa, ruinosas occulit herba domos. victor abes, nec scire mihi, quae causa morandi, aut in quo lateas ferreus orbe, licet! Quisquis ad haec vertit peregrinam litora puppim, ille mihi de te multa rogatus abit, quamque tibi reddat, si te modo viderit usquam, traditur huic digitis charta notata meis. nos Pylon, antiqui Neleia Nestoris arva, misimus; incerta est fama remissa Pylo. misimus et Sparten; Sparte quoque nescia veri. quas habitas terras, aut ubi lentus abes? utilius starent etiamnunc moenia Phoebi irascor votis, heu, levis ipsa meis! scirem ubi pugnares, et tantum bella timerem, et mea cum multis iuncta querela foret. quid timeam, ignorotimeo tamen omnia demens, et patet in curas area lata meas. quaecumque aequor habet, quaecumque pericula tellus, tam longae causas suspicor esse morae. haec ego dum stulte metuo, quae vestra libido est, esse peregrino captus amore potes. forsitan et narres, quam sit tibi rustica coniunx, quae tantum lanas non sinat esse rudes. fallar, et hoc crimen tenues vanescat in auras, neve, revertendi liber, abesse velis! Me pater Icarius viduo discedere lecto cogit et immensas increpat usque moras. increpet usque licettua sum, tua dicar oportet; Penelope coniunx semper Ulixis ero. ille tamen pietate mea precibusque pudicis frangitur et vires temperat ipse suas. Dulichii Samiique et quos tulit alta Zacynthos, turba ruunt in me luxuriosa proci, inque tua regnant nullis prohibentibus aula; viscera nostra, tuae dilacerantur opes. quid tibi Pisandrum Polybumque Medontaque dirum Eurymachique avidas Antinoique manus atque alios referam, quos omnis turpiter absens ipse tuo partis sanguine rebus alis? Irus egens pecorisque Melanthius actor edendi ultimus accedunt in tua damna pudor. Tres sumus inbelles numero, sine viribus uxor Laertesque senex Telemachusque puer. ille per insidias paene est mihi nuper ademptus, dum parat invitis omnibus ire Pylon. di, precor, hoc iubeant, ut euntibus ordine fatis ille meos oculos conprimat, ille tuos! hac faciunt custosque boum longaevaque nutrix, Tertius inmundae cura fidelis harae; sed neque Laertes, ut qui sit inutilis armis, hostibus in mediis regna tenere potest Telemacho veniet, vivat modo, fortior aetas; nunc erat auxiliis illa tuenda patris nec mihi sunt vires inimicos pellere tectis. tu citius venias, portus et ara tuis! est tibi sitque, precor, natus, qui mollibus annis in patrias artes erudiendus erat. respice Laerten; ut tu sua lumina condas, extremum fati sustinet ille diem. Certe ego, quae fueram te discedente puella, protinus ut venias, facta videbor anus. Publius Ovidius Naso, Medicamina Faciei Femineae MEDICAMINA FACIEI Discite quae faciem commendet cura, puellae, Et quo sit vobis forma tuenda modo. Cultus humum sterilem Cerealia pendere iussit Munera, mordaces interiere rubi. Cultus et in pomis sucos emendat acerbos, Fissaque adoptivas accipit arbor opes. Culta placent. auro sublimia tecta linuntur, Nigra sub imposito marmore terra latet Vellera saepe eadem Tyrio medicantur aëno Sectile deliciis India praebet ebur. Forsitan antiquae Tatio sub rege Sabinae Maluerint, quam se, rura paterna coli Cum matrona, premens altum rubicunda sedile, Assiduum duro pollice nebat opus, Ipsaque claudebat quos filia paverat agnos, Ipsa dabat virgas caesaque ligna foco. At vestrae matres teneras peperere puellas. Vultis inaurata corpora veste tegi, Vultis odoratos positu variare capillos, Conspicuam gemmis vultis habere manum Induitis collo lapides oriente petitos, Et quantos onus est aure tulisse duos. Nec tamen indignum sit vobis cura placendi, Cum comptos habeant saecula nostra viros. Feminea vestri poliuntur lege mariti, Et vix ad cultus nupta, quod addat, habet. Se sibi quaeque parant, nec quos venentur amores Refert; munditia crimina nulla merent. Rure latent finguntque comas; licet arduus illas Celet Athos, cultas altus habebit Athos. Est etiam placuisse sibi cuicumque voluptas; Virginibus cordi grataque forma sua est. Laudatas homini volucris Iunonia pennas Explicat, et forma multa superbit avis. Sic potius iungendus amor quam fortibus herbis, Quas maga terribili subsecat arte manus. Nec vos graminibus nec mixto credite suco, Nec temptate nocens virus amantis equae; Nec mediae Marsis finduntur cantibus angues, Nec redit in fontes unda supina suos; Et quamvis aliquis Temesaea removerit aera, Numquam Luna suis excutietur equis. Prima sit in vobis morum tutela, puellae. Ingenio facies conciliante placet. Certus amor morum est formam populabitur aetas, Et placitus rugis vultus aratus erit. Tempus erit, quo vos speculum vidisse pigebit, Et veniet rugis altera causa dolor. Sufficit et longum probitas perdurat in aevum, Perque suos annos hinc bene pendet amor. Disce age, cum teneros somnus dimiserit artus, Candida quo possint ora nitere modo. Hordea, quae Libyci ratibus misere coloni, Exue de palea tegminibusque suis. Par ervi mensura decem madefiat ab ovis Sed cumulent libras hordea nuda duas. Haec ubi ventosas fuerint siccata per auras, Lenta iube scabra frangat asella mola Et quae prima cadent vivaci cornua cervo, Contere in haec solidi sexta fac assis eat. Iamque ubi pulvereae fuerint confusa farinae, Protinus in cumeris omnia cerne cavis. Adice narcissi bis sex sine cortice bulbos, Strenua quos puro marmore dextra terat. Sextantemque trahat gummi cum semine Tusco Huc novies tanto plus tibi mellis eat. Quaecumque afficiet tali medicamine vultum Fulgebit speculo levior ipsa suo. Nec tu pallentes dubita torrere lupinos, Et simul inflantes corpora frige fabas; Utraque sex habeant aequo discrimine libras, Utraque da nigris comminuenda molis. Nec cerussa tibi nec nitri spuma rubentis Desit et Illyrica quae venit iris humo. Da validis iuvenum pariter subigenda lacertis Sed iustum tritis uncia pondus erit. Addita de querulo volucrum medicamina nido Ore fugant maculas alcyonea vocant. Pondere, si quaeris, quo sim contentus in illis, Quod trahit in partes uncia secta duas. Ut coeant apteque lini per corpora possint, Adice de flavis Attica mella favis. Quamvis tura deos irataque numina placent, Non tamen accensis omnia danda focis. Tus ubi miscueris radenti tubera nitro, Ponderibus iustis fac sit utrimque triens. Parte minus quarta dereptum cortice gummi, Et modicum e myrrhis pinguibus adde cubum. Haec ubi contrieris, per densa foramina cerne Pulvis ab infuso melle premendus erit. Profuit et marathros bene olentibus addere myrrhis, Quinque trahant marathri scrupula, myrrha novem Arentisque rosae quantum manus una prehendat, Cumque Ammoniaco mascula tura sale. Hordea quem faciunt, illis affunde cremorem Aequent expensas cum sale tura rosas. Tempore sint parvo molli licet illita vultu, Haerebit toto multus in ore color. Vidi quae gelida madefacta papavera lympha Contereret, teneris illineretque genis. Publius Ovidius Naso, Ars Amatoria . ARS AMATORIA LIBER PRIMUS Siquis in hoc artem populo non novit amandi, . Hoc legat et lecto carmine doctus amet. Arte citae veloque rates remoque moventur, Arte leves currus arte regendus amor. Curribus Automedon lentisque erat aptus habenis, Tiphys in Haemonia puppe magister erat Me Venus artificem tenero praefecit Amori; Tiphys et Automedon dicar Amoris ego. Ille quidem ferus est et qui mihi saepe repugnet Sed puer est, aetas mollis et apta regi. Phillyrides puerum cithara perfecit Achillem, Atque animos placida contudit arte feros. Qui totiens socios, totiens exterruit hostes, Creditur annosum pertimuisse senem. Quas Hector sensurus erat, poscente magistro Verberibus iussas praebuit ille manus. Aeacidae Chiron, ego sum praeceptor Amoris Saevus uterque puer, natus uterque dea. Sed tamen et tauri cervix oneratur aratro, Frenaque magnanimi dente teruntur equi; Et mihi cedet Amor, quamvis mea vulneret arcu Pectora, iactatas excutiatque faces. Quo me fixit Amor, quo me violentius ussit, Hoc melior facti vulneris ultor ero Non ego, Phoebe, datas a te mihi mentiar artes, Nec nos aëriae voce monemur avis, Nec mihi sunt visae Clio Cliusque sorores Servanti pecudes vallibus, Ascra, tuis Usus opus movet hoc vati parete perito; Vera canam coeptis, mater Amoris, ades! Este procul, vittae tenues, insigne pudoris, Quaeque tegis medios, instita longa, pedes. Nos venerem tutam concessaque furta canemus, Inque meo nullum carmine crimen erit. Principio, quod amare velis, reperire labora, Qui nova nunc primum miles in arma venis. Proximus huic labor est placitam exorare puellam Tertius, ut longo tempore duret amor. Hic modus, haec nostro signabitur area curru Haec erit admissa meta terenda rota. Dum licet, et loris passim potes ire solutis, Elige cui dicas tu mihi sola places. Haec tibi non tenues veniet delapsa per auras Quaerenda est oculis apta puella tuis. Scit bene venator, cervis ubi retia tendat, Scit bene, qua frendens valle moretur aper; Aucupibus noti frutices; qui sustinet hamos, Novit quae multo pisce natentur aquae Tu quoque, materiam longo qui quaeris amori, Ante frequens quo sit disce puella loco. Non ego quaerentem vento dare vela iubebo, Nec tibi, ut invenias, longa terenda via est. Andromedan Perseus nigris portarit ab Indis, Raptaque sit Phrygio Graia puella viro, Tot tibi tamque dabit formosas Roma puellas, Haec habet ut dicas quicquid in orbe fuit. Gargara quot segetes, quot habet Methymna racemos, Aequore quot pisces, fronde teguntur aves, Quot caelum stellas, tot habet tua Roma puellas Mater in Aeneae constitit urbe sui. Seu caperis primis et adhuc crescentibus annis, Ante oculos veniet vera puella tuos Sive cupis iuvenem, iuvenes tibi mille placebunt. Cogeris voti nescius esse tui Seu te forte iuvat sera et sapientior aetas, Hoc quoque, crede mihi, plenius agmen erit. Tu modo Pompeia lentus spatiare sub umbra, Cum sol Herculei terga leonis adit Aut ubi muneribus nati sua munera mater Addidit, externo marmore dives opus. Nec tibi vitetur quae, priscis sparsa tabellis, Porticus auctoris Livia nomen habet Quaque parare necem miseris patruelibus ausae Belides et stricto stat ferus ense pater. Nec te praetereat Veneri ploratus Adonis, Cultaque Iudaeo septima sacra Syro. Nec fuge linigerae Memphitica templa iuvencae Multas illa facit, quod fuit ipsa Iovi. Et fora conveniunt quis credere possit? amori Flammaque in arguto saepe reperta foro Subdita qua Veneris facto de marmore templo Appias expressis aëra pulsat aquis, Illo saepe loco capitur consultus Amori, Quique aliis cavit, non cavet ipse sibi Illo saepe loco desunt sua verba diserto, Resque novae veniunt, causaque agenda sua est. Hunc Venus e templis, quae sunt confinia, ridet Qui modo patronus, nunc cupit esse cliens. Sed tu praecipue curvis venare theatris Haec loca sunt voto fertiliora tuo. Illic invenies quod ames, quod ludere possis, Quodque semel tangas, quodque tenere velis. Ut redit itque frequens longum formica per agmen, Granifero solitum cum vehit ore cibum, Aut ut apes saltusque suos et olentia nactae Pascua per flores et thyma summa volant, Sic ruit ad celebres cultissima femina ludos Copia iudicium saepe morata meum est. Spectatum veniunt, veniunt spectentur ut ipsae Ille locus casti damna pudoris habet. Primus sollicitos fecisti, Romule, ludos, Cum iuvit viduos rapta Sabina viros. Tunc neque marmoreo pendebant vela theatro, Nec fuerant liquido pulpita rubra croco; Illic quas tulerant nemorosa Palatia, frondes Simpliciter positae, scena sine arte fuit; In gradibus sedit populus de caespite factis, Qualibet hirsutas fronde tegente comas. Respiciunt, oculisque notant sibi quisque puellam Quam velit, et tacito pectore multa movent. Dumque, rudem praebente modum tibicine Tusco, Ludius aequatam ter pede pulsat humum, In medio plausu plausus tunc arte carebant Rex populo praedae signa petita dedit. Protinus exiliunt, animum clamore fatentes, Virginibus cupidas iniciuntque manus. Ut fugiunt aquilas, timidissima turba, columbae, Ut fugit invisos agna novella lupos Sic illae timuere viros sine more ruentes; Constitit in nulla qui fuit ante color. Nam timor unus erat, facies non una timoris Pars laniat crines, pars sine mente sedet; Altera maesta silet, frustra vocat altera matrem Haec queritur, stupet haec; haec manet, illa fugit; Ducuntur raptae, genialis praeda, puellae, Et potuit multas ipse decere timor. Siqua repugnarat nimium comitemque negabat, Sublatam cupido vir tulit ipse sinu, Atque ita quid teneros lacrimis corrumpis ocellos? Quod matri pater est, hoc tibi dixit ero. Romule, militibus scisti dare commoda solus Haec mihi si dederis commoda, miles ero. Scilicet ex illo sollemnia more theatra Nunc quoque formosis insidiosa manent. Nec te nobilium fugiat certamen equorum; Multa capax populi commoda Circus habet. Nil opus est digitis, per quos arcana loquaris, Nec tibi per nutus accipienda nota est Proximus a domina, nullo prohibente, sedeto, Iunge tuum lateri qua potes usque latus; Et bene, quod cogit, si nolis, linea iungi, Quod tibi tangenda est lege puella loci. Hic tibi quaeratur socii sermonis origo, Et moveant primos publica verba sonos. Cuius equi veniant, facito, studiose, requiras Nec mora, quisquis erit, cui favet illa, fave. At cum pompa frequens caelestibus ibit eburnis, Tu Veneri dominae plaude favente manu; Utque fit, in gremium pulvis si forte puellae Deciderit, digitis excutiendus erit Etsi nullus erit pulvis, tamen excute nullum Quaelibet officio causa sit apta tuo. Pallia si terra nimium demissa iacebunt, Collige, et inmunda sedulus effer humo; Protinus, officii pretium, patiente puella Contingent oculis crura videnda tuis. Respice praeterea, post vos quicumque sedebit, Ne premat opposito mollia terga genu. Parva leves capiunt animos fuit utile multis Pulvinum facili composuisse manu. Profuit et tenui ventos movisse tabella, Et cava sub tenerum scamna dedisse pedem. Hos aditus Circusque novo praebebit amori, Sparsaque sollicito tristis harena foro. Illa saepe puer Veneris pugnavit harena, Et qui spectavit vulnera, vulnus habet. Dum loquitur tangitque manum poscitque libellum Et quaerit posito pignore, vincat uter, Saucius ingemuit telumque volatile sensit, Et pars spectati muneris ipse fuit. Quid, modo cum belli navalis imagine Caesar Persidas induxit Cecropiasque rates? Nempe ab utroque mari iuvenes, ab utroque puellae Venere, atque ingens orbis in Urbe fuit. Quis non invenit turba, quod amaret, in illa? Eheu, quam multos advena torsit amor! Ecce, parat Caesar domito quod defuit orbi Addere nunc, oriens ultime, noster eris. Parthe, dabis poenas Crassi gaudete sepulti, Signaque barbaricas non bene passa manus. Ultor adest, primisque ducem profitetur in annis, Bellaque non puero tractat agenda puer. Parcite natales timidi numerare deorum Caesaribus virtus contigit ante diem. Ingenium caeleste suis velocius annis Surgit, et ignavae fert male damna morae. Parvus erat, manibusque duos Tirynthius angues Pressit, et in cunis iam Iove dignus erat. Nunc quoque qui puer es, quantus tum, Bacche, fuisti, Cum timuit thyrsos India victa tuos? Auspiciis annisque patris, puer, arma movebis, Et vinces annis auspiciisque patris Tale rudimentum tanto sub nomine debes, Nunc iuvenum princeps, deinde future senum; Cum tibi sint fratres, fratres ulciscere laesos Cumque pater tibi sit, iura tuere patris. Induit arma tibi genitor patriaeque tuusque Hostis ab invito regna parente rapit; Tu pia tela feres, sceleratas ille sagittas Stabit pro signis iusque piumque tuis. Vincuntur causa Parthi vincantur et armis; Eoas Latio dux meus addat opes. Marsque pater Caesarque pater, date numen eunti Nam deus e vobis alter es, alter eris. Auguror, en, vinces; votivaque carmina reddam, Et magno nobis ore sonandus eris. Consistes, aciemque meis hortabere verbis; O desint animis ne mea verba tuis! Tergaque Parthorum Romanaque pectora dicam, Telaque, ab averso quae iacit hostis equo. Qui fugis ut vincas, quid victo, Parthe, relinquis? Parthe, malum iam nunc Mars tuus omen habet. Ergo erit illa dies, qua tu, pulcherrime rerum, Quattuor in niveis aureus ibis equis. Ibunt ante duces onerati colla catenis, Ne possint tuti, qua prius, esse fuga. Spectabunt laeti iuvenes mixtaeque puellae, Diffundetque animos omnibus ista dies. Atque aliqua ex illis cum regum nomina quaeret, Quae loca, qui montes, quaeve ferantur aquae, Omnia responde, nec tantum siqua rogabit; Et quae nescieris, ut bene nota refer. Hic est Euphrates, praecinctus harundine frontem Cui coma dependet caerula, Tigris erit. Hos facito Armenios; haec est Danaëia Persis Urbs in Achaemeniis vallibus ista fuit. Ille vel ille, duces; et erunt quae nomina dicas, Si poteris, vere, si minus, apta tamen. Dant etiam positis aditum convivia mensis Est aliquid praeter vina, quod inde petas. Saepe illic positi teneris adducta lacertis Purpureus Bacchi cornua pressit Amor Vinaque cum bibulas sparsere Cupidinis alas, Permanet et capto stat gravis ille loco. Ille quidem pennas velociter excutit udas Sed tamen et spargi pectus amore nocet. Vina parant animos faciuntque caloribus aptos Cura fugit multo diluiturque mero. Tunc veniunt risus, tum pauper cornua sumit, Tum dolor et curae rugaque frontis abit. Tunc aperit mentes aevo rarissima nostro Simplicitas, artes excutiente deo. Illic saepe animos iuvenum rapuere puellae, Et Venus in vinis ignis in igne fuit. Hic tu fallaci nimium ne crede lucernae Iudicio formae noxque merumque nocent. Luce deas caeloque Paris spectavit aperto, Cum dixit Veneri vincis utramque, Venus. Nocte latent mendae, vitioque ignoscitur omni, Horaque formosam quamlibet illa facit. Consule de gemmis, de tincta murice lana, Consule de facie corporibusque diem. Quid tibi femineos coetus venatibus aptos Enumerem? numero cedet harena meo. Quid referam Baias, praetextaque litora velis, Et quae de calido sulpure fumat aqua? Hinc aliquis vulnus referens in pectore dixit Non haec, ut fama est, unda salubris erat. Ecce suburbanae templum nemorale Dianae Partaque per gladios regna nocente manu Illa, quod est virgo, quod tela Cupidinis odit, Multa dedit populo vulnera, multa dabit. Hactenus, unde legas quod ames, ubi retia ponas, Praecipit imparibus vecta Thalea rotis. Nunc tibi, quae placuit, quas sit capienda per artes, Dicere praecipuae molior artis opus. Quisquis ubique, viri, dociles advertite mentes, Pollicitisque favens, vulgus, adeste meis. Prima tuae menti veniat fiducia, cunctas Posse capi; capies, tu modo tende plagas. Vere prius volucres taceant, aestate cicadae, Maenalius lepori det sua terga canis, Femina quam iuveni blande temptata repugnet Haec quoque, quam poteris credere nolle, volet. Utque viro furtiva venus, sic grata puellae Vir male dissimulat tectius illa cupit. Conveniat maribus, nequam nos ante rogemus, Femina iam partes victa rogantis agat. Mollibus in pratis admugit femina tauro Femina cornipedi semper adhinnit equo. Parcior in nobis nec tam furiosa libido Legitimum finem flamma virilis habet. Byblida quid referam, vetito quae fratris amore Arsit et est laqueo fortiter ulta nefas? Myrrha patrem, sed non qua filia debet, amavit, Et nunc obducto cortice pressa latet Illius lacrimis, quas arbore fundit odora, Unguimur, et dominae nomina gutta tenet. Forte sub umbrosis nemorosae vallibus Idae Candidus, armenti gloria, taurus erat, Signatus tenui media inter cornua nigro Una fuit labes, cetera lactis erant. Illum Cnosiadesque Cydoneaeque iuvencae Optarunt tergo sustinuisse suo. Pasiphaë fieri gaudebat adultera tauri; Invida formosas oderat illa boves. Nota cano non hoc, centum quae sustinet urbes, Quamvis sit mendax, Creta negare potest. Ipsa novas frondes et prata tenerrima tauro Fertur inadsueta subsecuisse manu. It comes armentis, nec ituram cura moratur Coniugis, et Minos a bove victus erat. Quo tibi, Pasiphaë, pretiosas sumere vestes? Ille tuus nullas sentit adulter opes. Quid tibi cum speculo, montana armenta petenti? Quid totiens positas fingis, inepta, comas? Crede tamen speculo, quod te negat esse iuvencam. Quam cuperes fronti cornua nata tuae! Sive placet Minos, nullus quaeratur adulter Sive virum mavis fallere, falle viro! In nemus et saltus thalamo regina relicto Fertur, ut Aonio concita Baccha deo. A, quotiens vaccam vultu spectavit iniquo, Et dixit domino cur placet ista meo? Aspice, ut ante ipsum teneris exultet in herbis Nec dubito, quin se stulta decere putet. Dixit, et ingenti iamdudum de grege duci Iussit et inmeritam sub iuga curva trahi, Aut cadere ante aras commentaque sacra coegit, Et tenuit laeta paelicis exta manu. Paelicibus quotiens placavit numina caesis, Atque ait, exta tenens ite, placete meo! Et modo se Europen fieri, modo postulat Io, Altera quod bos est, altera vecta bove. Hanc tamen implevit, vacca deceptus acerna, Dux gregis, et partu proditus auctor erat. Cressa Thyesteo si se abstinuisset amore Et quantum est uno posse carere viro?, Non medium rupisset iter, curruque retorto Auroram versis Phoebus adisset equis. Filia purpureos Niso furata capillos Pube premit rabidos inguinibusque canes. Qui Martem terra, Neptunum effugit in undis, Coniugis Atrides victima dira fuit. Cui non defleta est Ephyraeae flamma Creüsae, Et nece natorum sanguinolenta parens? Flevit Amyntorides per inania lumina Phoenix Hippolytum pavidi diripuistis equi. Quid fodis inmeritis, Phineu, sua lumina natis? Poena reversura est in caput ista tuum. Omnia feminea sunt ista libidine mota; Acrior est nostra, plusque furoris habet. Ergo age, ne dubita cunctas sperare puellas; Vix erit e multis, quae neget, una, tibi. Quae dant quaeque negant, gaudent tamen esse rogatae Ut iam fallaris, tuta repulsa tua est. Sed cur fallaris, cum sit nova grata voluptas Et capiant animos plus aliena suis? Fertilior seges est alienis semper in agris, Vicinumque pecus grandius uber habet. Sed prius ancillam captandae nosse puellae Cura sit accessus molliet illa tuos. Proxima consiliis dominae sit ut illa, videto, Neve parum tacitis conscia fida iocis. Hanc tu pollicitis, hanc tu corrumpe rogando Quod petis, ex facili, si volet illa, feres. Illa leget tempus medici quoque tempora servant Quo facilis dominae mens sit et apta capi. Mens erit apta capi tum, cum laetissima rerum Ut seges in pingui luxuriabit humo. Pectora dum gaudent nec sunt adstricta dolore, Ipsa patent, blanda tum subit arte Venus. Tum, cum tristis erat, defensa est Ilios armis Militibus gravidum laeta recepit equum. Tum quoque temptanda est, cum paelice laesa dolebit Tum facies opera, ne sit inulta, tua. Hanc matutinos pectens ancilla capillos Incitet, et velo remigis addat opem, Et secum tenui suspirans murmure dicat At, puto, non poteras ipsa referre vicem. Tum de te narret, tum persuadentia verba Addat, et insano iuret amore mori. Sed propera, ne vela cadant auraeque residant Ut fragilis glacies, interit ira mora. Quaeris, an hanc ipsam prosit violare ministram? Talibus admissis alea grandis inest. Haec a concubitu fit sedula, tardior illa, Haec dominae munus te parat, illa sibi. Casus in eventu est licet hic indulgeat ausis, Consilium tamen est abstinuisse meum. Non ego per praeceps et acuta cacumina vadam, Nec iuvenum quisquam me duce captus erit. Si tamen illa tibi, dum dat recipitque tabellas, Corpore, non tantum sedulitate placet, Fac domina potiare prius, comes illa sequatur Non tibi ab ancilla est incipienda venus. Hoc unum moneo, siquid modo creditur arti, Nec mea dicta rapax per mare ventus agit Aut non rem temptes aut perfice; tollitur index, Cum semel in partem criminis ipsa venit. Non avis utiliter viscatis effugit alis; Non bene de laxis cassibus exit aper. Saucius arrepto piscis teneatur ab hamo Perprime temptatam, nec nisi victor abi. Tunc neque te prodet communi noxia culpa, Factaque erunt dominae dictaque nota tibi. Sed bene celetur bene si celabitur index, Notitiae suberit semper amica tuae. Tempora qui solis operosa colentibus arva, Fallitur, et nautis aspicienda putat; Nec semper credenda ceres fallacibus arvis, Nec semper viridi concava puppis aquae, Nec teneras semper tutum captare puellas Saepe dato melius tempore fiet idem. Sive dies suberit natalis, sive Kalendae, Quas Venerem Marti continuasse iuvat, Sive erit ornatus non ut fuit ante sigillis, Sed regum positas Circus habebit opes, Differ opus tunc tristis hiems, tunc Pliades instant, Tunc tener aequorea mergitur Haedus aqua; Tunc bene desinitur tunc siquis creditur alto, Vix tenuit lacerae naufraga membra ratis. Tu licet incipias qua flebilis Allia luce Vulneribus Latiis sanguinolenta fluit, Quaque die redeunt, rebus minus apta gerendis, Culta Palaestino septima festa Syro. Magna superstitio tibi sit natalis amicae Quaque aliquid dandum est, illa sit atra dies. Cum bene vitaris, tamen auferet; invenit artem Femina, qua cupidi carpat amantis opes. Institor ad dominam veniet discinctus emacem, Expediet merces teque sedente suas Quas illa, inspicias, sapere ut videare, rogabit Oscula deinde dabit; deinde rogabit, emas. Hoc fore contentam multos iurabit in annos, Nunc opus esse sibi, nunc bene dicet emi. Si non esse domi, quos des, causabere nummos, Littera posceturne didicisse iuvet. Quid, quasi natali cum poscit munera libo, Et, quotiens opus est, nascitur illa, sibi? Quid, cum mendaci damno maestissima plorat, Elapsusque cava fingitur aure lapis? Multa rogant utenda dari, data reddere nolunt Perdis, et in damno gratia nulla tuo. Non mihi, sacrilegas meretricum ut persequar artes, Cum totidem linguis sint satis ora decem. Cera vadum temptet, rasis infusa tabellis Cera tuae primum conscia mentis eat. Blanditias ferat illa tuas imitataque amantem Verba; nec exiguas, quisquis es, adde preces. Hectora donavit Priamo prece motus Achilles; Flectitur iratus voce rogante deus. Promittas facito quid enim promittere laedit? Pollicitis dives quilibet esse potest. Spes tenet in tempus, semel est si credita, longum Illa quidem fallax, sed tamen apta dea est. Si dederis aliquid, poteris ratione relinqui Praeteritum tulerit, perdideritque nihil. At quod non dederis, semper videare daturus Sic dominum sterilis saepe fefellit ager Sic, ne perdiderit, non cessat perdere lusor, Et revocat cupidas alea saepe manus. Hoc opus, hic labor est, primo sine munere iungi; Ne dederit gratis quae dedit, usque dabit. Ergo eat et blandis peraretur littera verbis, Exploretque animos, primaque temptet iter. Littera Cydippen pomo perlata fefellit, Insciaque est verbis capta puella suis. Disce bonas artes, moneo, Romana iuventus, Non tantum trepidos ut tueare reos; Quam populus iudexque gravis lectusque senatus, Tam dabit eloquio victa puella manus. Sed lateant vires, nec sis in fronte disertus; Effugiant voces verba molesta tuae. Quis, nisi mentis inops, tenerae declamat amicae? Saepe valens odii littera causa fuit. Sit tibi credibilis sermo consuetaque verba, Blanda tamen, praesens ut videare loqui. Si non accipiet scriptum, inlectumque remittet, Lecturam spera, propositumque tene. Tempore difficiles veniunt ad aratra iuvenci, Tempore lenta pati frena docentur equi Ferreus adsiduo consumitur anulus usu, Interit adsidua vomer aduncus humo. Quid magis est saxo durum, quid mollius unda? Dura tamen molli saxa cavantur aqua. Penelopen ipsam, persta modo, tempore vinces Capta vides sero Pergama, capta tamen. Legerit, et nolit rescribere? cogere noli Tu modo blanditias fac legat usque tuas. Quae voluit legisse, volet rescribere lectis Per numeros venient ista gradusque suos. Forsitan et primo veniet tibi littera tristis, Quaeque roget, ne se sollicitare velis. Quod rogat illa, timet; quod non rogat, optat, ut instes; Insequere, et voti postmodo compos eris. Interea, sive illa toro resupina feretur, Lecticam dominae dissimulanter adi, Neve aliquis verbis odiosas offerat auris, Qua potes ambiguis callidus abde notis. Seu pedibus vacuis illi spatiosa teretur Porticus, hic socias tu quoque iunge moras Et modo praecedas facito, modo terga sequaris, Et modo festines, et modo lentus eas Nec tibi de mediis aliquot transire columnas Sit pudor, aut lateri continuasse latus; Nec sine te curvo sedeat speciosa theatro Quod spectes, umeris adferet illa suis. Illam respicias, illam mirere licebit Multa supercilio, multa loquare notis. Et plaudas, aliquam mimo saltante puellam Et faveas illi, quisquis agatur amans. Cum surgit, surges; donec sedet illa, sedebis; Arbitrio dominae tempora perde tuae. Sed tibi nec ferro placeat torquere capillos, Nec tua mordaci pumice crura teras. Ista iube faciant, quorum Cybeleïa mater Concinitur Phrygiis exululata modis. Forma viros neglecta decet; Minoida Theseus Abstulit, a nulla tempora comptus acu. Hippolytum Phaedra, nec erat bene cultus, amavit; Cura deae silvis aptus Adonis erat. Munditie placeant, fuscentur corpora Campo Sit bene conveniens et sine labe toga Lingula ne rigeat, careant rubigine dentes, Nec vagus in laxa pes tibi pelle natet Nec male deformet rigidos tonsura capillos Sit coma, sit trita barba resecta manu. Et nihil emineant, et sint sine sordibus ungues Inque cava nullus stet tibi nare pilus. Nec male odorati sit tristis anhelitus oris Nec laedat naris virque paterque gregis. Cetera lascivae faciant, concede, puellae, Et siquis male vir quaerit habere virum. Ecce, suum vatem Liber vocat; hic quoque amantes Adiuvat, et flammae, qua calet ipse, favet. Cnosis in ignotis amens errabat harenis, Qua brevis aequoreis Dia feritur aquis. Utque erat e somno tunica velata recincta, Nuda pedem, croceas inreligata comas, Thesea crudelem surdas clamabat ad undas, Indigno teneras imbre rigante genas. Clamabat, flebatque simul, sed utrumque decebat; Non facta est lacrimis turpior illa suis. Iamque iterum tundens mollissima pectora palmis Perfidus ille abiit; quid mihi fiet? ait. Quid mihi fiet? ait sonuerunt cymbala toto Litore, et adtonita tympana pulsa manu. Excidit illa metu, rupitque novissima verba; Nullus in exanimi corpore sanguis erat. Ecce Mimallonides sparsis in terga capillis Ecce leves satyri, praevia turba dei Ebrius, ecce, senex pando Silenus asello Vix sedet, et pressas continet ante iubas. Dum sequitur Bacchas, Bacchae fugiuntque petuntque Quadrupedem ferula dum malus urget eques, In caput aurito cecidit delapsus asello Clamarunt satyri surge age, surge, pater. Iam deus in curru, quem summum texerat uvis, Tigribus adiunctis aurea lora dabat Et color et Theseus et vox abiere puellae Terque fugam petiit, terque retenta metu est. Horruit, ut graciles, agitat quas ventus, aristae, Ut levis in madida canna palude tremit. Cui deus en, adsum tibi cura fidelior inquit Pone metum Bacchi, Cnosias, uxor eris. Munus habe caelum; caelo spectabere sidus; Saepe reges dubiam Cressa Corona ratem. Dixit, et e curru, ne tigres illa timeret, Desilit; inposito cessit harena pede Implicitamque sinu neque enim pugnare valebat Abstulit; in facili est omnia posse deo. Pars Hymenaee canunt, pars clamant Euhion, euhoe! Sic coeunt sacro nupta deusque toro. Ergo ubi contigerint positi tibi munera Bacchi, Atque erit in socii femina parte tori, Nycteliumque patrem nocturnaque sacra precare, Ne iubeant capiti vina nocere tuo. Hic tibi multa licet sermone latentia tecto Dicere, quae dici sentiat illa sibi Blanditiasque leves tenui perscribere vino, Ut dominam in mensa se legat illa tuam Atque oculos oculis spectare fatentibus ignem Saepe tacens vocem verbaque vultus habet. Fac primus rapias illius tacta labellis Pocula, quaque bibet parte puella, bibas Et quemcumque cibum digitis libaverit illa, Tu pete, dumque petis, sit tibi tacta manus. Sint etiam tua vota, viro placuisse puellae Utilior vobis factus amicus erit. Huic, si sorte bibes, sortem concede priorem Huic detur capiti missa corona tuo. Sive erit inferior, seu par, prior omnia sumat Nec dubites illi verba secunda loqui. Tuta frequensque via est, per amici fallere nomen Tuta frequensque licet sit via, crimen habet. Inde procurator nimium quoque multa procurat, Et sibi mandatis plura videnda putat. Certa tibi a nobis dabitur mensura bibendi Officium praestent mensque pedesque suum. Iurgia praecipue vino stimulata caveto, Et nimium faciles ad fera bella manus. Occidit Eurytion stulte data vina bibendo; Aptior est dulci mensa merumque ioco. Si vox est, canta si mollia brachia, salta Et quacumque potes dote placere, place. Ebrietas ut vera nocet, sic ficta iuvabit Fac titubet blaeso subdola lingua sono, Ut, quicquid facias dicasve protervius aequo, Credatur nimium causa fuisse merum. Et bene dic dominae, bene, cum quo dormiat illa; Sed, male sit, tacita mente precare, viro. At cum discedet mensa conviva remota, Ipsa tibi accessus turba locumque dabit. Insere te turbae, leviterque admotus eunti Velle latus digitis, et pede tange pedem. Conloquii iam tempus adest; fuge rustice longe Hinc pudor; audentem Forsque Venusque iuvat. Non tua sub nostras veniat facundia leges Fac tantum cupias, sponte disertus eris. Est tibi agendus amans, imitandaque vulnera verbis; Haec tibi quaeratur qualibet arte fides. Nec credi labor est sibi quaeque videtur amanda; Pessima sit, nulli non sua forma placet. Saepe tamen vere coepit simulator amare, Saepe, quod incipiens finxerat esse, fuit. Quo magis, o, faciles imitantibus este, puellae Fiet amor verus, qui modo falsus erat. Blanditiis animum furtim deprendere nunc sit, Ut pendens liquida ripa subestur aqua. Nec faciem, nec te pigeat laudare capillos Et teretes digitos exiguumque pedem Delectant etiam castas praeconia formae; Virginibus curae grataque forma sua est. Nam cur in Phrygiis Iunonem et Pallada silvis Nunc quoque iudicium non tenuisse pudet? Laudatas ostendit avis Iunonia pinnas Si tacitus spectes, illa recondit opes. Quadrupedes inter rapidi certamina cursus Depexaeque iubae plausaque colla iuvant. Nec timide promitte trahunt promissa puellas; Pollicito testes quoslibet adde deos. Iuppiter ex alto periuria ridet amantum, Et iubet Aeolios inrita ferre notos. Per Styga Iunoni falsum iurare solebat Iuppiter; exemplo nunc favet ipse suo. Expedit esse deos, et, ut expedit, esse putemus; Dentur in antiquos tura merumque focos; Nec secura quies illos similisque sopori Detinet; innocue vivite numen adest; Reddite depositum; pietas sua foedera servet Fraus absit; vacuas caedis habete manus. Ludite, si sapitis, solas impune puellas Hac minus est una fraude tuenda fides. Fallite fallentes ex magna parte profanum Sunt genus in laqueos quos posuere, cadant. Dicitur Aegyptos caruisse iuvantibus arva Imbribus, atque annos sicca fuisse novem, Cum Thrasius Busirin adit, monstratque piari Hospitis adfuso sanguine posse Iovem. Illi Busiris fies Iovis hostia primus, Inquit et Aegypto tu dabis hospes aquam. Et Phalaris tauro violenti membra Perilli Torruit infelix inbuit auctor opus. Iustus uterque fuit neque enim lex aequior ulla est, Quam necis artifices arte perire sua. Ergo ut periuras merito periuria fallant, Exemplo doleat femina laesa suo. Et lacrimae prosunt lacrimis adamanta movebis Fac madidas videat, si potes, illa genas. Si lacrimae neque enim veniunt in tempore semper Deficient, uda lumina tange manu. Quis sapiens blandis non misceat oscula verbis? Illa licet non det, non data sume tamen. Pugnabit primo fortassis, et improbe dicet Pugnando vinci se tamen illa volet. Tantum ne noceant teneris male rapta labellis, Neve queri possit dura fuisse, cave. Oscula qui sumpsit, si non et cetera sumet, Haec quoque, quae data sunt, perdere dignus erit. Quantum defuerat pleno post oscula voto? Ei mihi, rusticitas, non pudor ille fuit. Vim licet appelles grata est vis ista puellis Quod iuvat, invitae saepe dedisse volunt. Quaecumque est veneris subita violata rapina, Gaudet, et inprobitas muneris instar habet. At quae cum posset cogi, non tacta recessit, Ut simulet vultu gaudia, tristis erit. Vim passa est Phoebe vis est allata sorori; Et gratus raptae raptor uterque fuit. Fabula nota quidem, sed non indigna referri, Scyrias Haemonio iuncta puella viro. Iam dea laudatae dederat mala praemia formae Colle sub Idaeo vincere digna duas Iam nurus ad Priamum diverso venerat orbe, Graiaque in Iliacis moenibus uxor erat Iurabant omnes in laesi verba mariti Nam dolor unius publica causa fuit. Turpe, nisi hoc matris precibus tribuisset, Achilles Veste virum longa dissimulatus erat. Quid facis, Aeacide? non sunt tua munera lanae; Tu titulos alia Palladis arte petas. Quid tibi cum calathis? clipeo manus apta ferendo est Pensa quid in dextra, qua cadet Hector, habes? Reïce succinctos operoso stamine fusos! Quassanda est ista Pelias hasta manu. Forte erat in thalamo virgo regalis eodem; Haec illum stupro comperit esse virum. Viribus illa quidem victa est, ita credere oportet Sed voluit vinci viribus illa tamen. Saepe mane! dixit, cum iam properaret Achilles; Fortia nam posita sumpserat arma colo. Vis ubi nunc illa est? Quid blanda voce moraris Auctorem stupri, Deïdamia, tui? Scilicet ut pudor est quaedam coepisse priorem, Sic alio gratum est incipiente pati. A! nimia est iuveni propriae fiducia formae, Expectat siquis, dum prior illa roget. Vir prior accedat, vir verba precantia dicat Excipiet blandas comiter illa preces. Ut potiare, roga tantum cupit illa rogari; Da causam voti principiumque tui. Iuppiter ad veteres supplex heroïdas ibat Corrupit magnum nulla puella Iovem. Si tamen a precibus tumidos accedere fastus Senseris, incepto parce referque pedem. Quod refugit, multae cupiunt odere quod instat; Lenius instando taedia tolle tui. Nec semper veneris spes est profitenda roganti Intret amicitiae nomine tectus amor. Hoc aditu vidi tetricae data verba puellae Qui fuerat cultor, factus amator erat. Candidus in nauta turpis color, aequoris unda Debet et a radiis sideris esse niger Turpis et agricolae, qui vomere semper adunco Et gravibus rastris sub Iove versat humum. Et tibi, Palladiae petitur cui fama coronae, Candida si fuerint corpora, turpis eris. Palleat omnis amans hic est color aptus amanti; Hoc decet, hoc stulti non valuisse putant. Pallidus in Side silvis errabat Orion, Pallidus in lenta naïde Daphnis erat. Arguat et macies animum nec turpe putaris Palliolum nitidis inposuisse comis. Attenuant iuvenum vigilatae corpora noctes Curaque et in magno qui fit amore dolor. Ut voto potiare tuo, miserabilis esto, Ut qui te videat, dicere possit amas. Conquerar, an moneam mixtum fas omne nefasque? Nomen amicitia est, nomen inane fides. Ei mihi, non tutum est, quod ames, laudare sodali; Cum tibi laudanti credidit, ipse subit. At non Actorides lectum temeravit Achillis Quantum ad Pirithoum, Phaedra pudica fuit. Hermionam Pylades quo Pallada Phoebus, amabat, Quodque tibi geminus, Tyndari, Castor, erat. Siquis idem sperat, laturas poma myricas Speret, et e medio flumine mella petat. Nil nisi turpe iuvat curae sua cuique voluptas Haec quoque ab alterius grata dolore venit. Heu facinus! non est hostis metuendus amanti; Quos credis fidos, effuge, tutus eris. Cognatum fratremque cave carumque sodalem Praebebit veros haec tibi turba metus. Finiturus eram, sed sunt diversa puellis Pectora mille animos excipe mille modis. Nec tellus eadem parit omnia; vitibus illa Convenit, haec oleis; hac bene farra virent. Pectoribus mores tot sunt, quot in ore figurae; Qui sapit, innumeris moribus aptus erit, Utque leves Proteus modo se tenuabit in undas, Nunc leo, nunc arbor, nunc erit hirtus aper. Hi iaculo pisces, illi capiuntur ab hamis Hos cava contento retia fune trahunt. Nec tibi conveniet cunctos modus unus ad annos Longius insidias cerva videbit anus. Si doctus videare rudi, petulansve pudenti, Diffidet miserae protinus illa sibi. Inde fit, ut quae se timuit committere honesto, Vilis ad amplexus inferioris eat. Pars superat coepti, pars est exhausta laboris. Hic teneat nostras ancora iacta rates. REMEDIA AMORIS Legerat huius Amor titulum nomenque libelli Bella mihi, video, bella parantur ait. Parce tuum vatem sceleris damnare, Cupido, Tradita qui toties te duce signa tuli. Non ego Tydides, a quo tua saucia mater In liquidum rediit aethera Martis equis. Saepe tepent alii iuvenes ego semper amavi, Et si, quid faciam, nunc quoque, quaeris, amo. Quin etiam docui, qua posses arte parari, Et quod nunc ratio est, impetus ante fuit. Nec te, blande puer, nec nostras prodimus artes, Nec nova praeteritum Musa retexit opus. Siquis amat quod amare iuvat, feliciter ardens Gaudeat, et vento naviget ille suo. At siquis male fert indignae regna puellae, Ne pereat, nostrae sentiat artis opem. Cur aliquis laqueo collum nodatus amator A trabe sublimi triste pependit onus? Cur aliquis rigido fodit sua pectora ferro? Invidiam caedis, pacis amator, habes. Qui, nisi desierit, misero periturus amore est, Desinat; et nulli funeris auctor eris. Et puer es, nec te quicquam nisi ludere oportet Lude; decent annos mollia regna tuos. Nam poteras uti nudis ad bella sagittis Sed tua mortifero sanguine tela carent. Vitricus et gladiis et acuta dimicet hasta, Et victor multa caede cruentus eat Tu cole maternas, tuto quibus utimur, artes, Et quarum vitio nulla fit orba parens. Effice nocturna frangatur ianua rixa, Et tegat ornatas multa corona fores Fac coeant furtim iuvenes timidaeque puellae, Verbaque dent cauto qualibet arte viro Et modo blanditias rigido, modo iurgia posti Dicat et exclusus flebile cantet amans. His lacrimis contentus eris sine crimine mortis; Non tua fax avidos digna subire rogos. Haec ego movit Amor gemmatas aureus alas, Et mihi propositum perfice dixit opus. Ad mea, decepti iuvenes, praecepta venite, Quos suus ex omni parte fefellit amor. Discite sanari, per quem didicistis amare Una manus vobis vulnus opemque feret. Terra salutares herbas, eademque nocentes Nutrit, et urticae proxima saepe rosa est; Vulnus in Herculeo quae quondam fecerat hoste, Vulneris auxilium Pelias hasta tulit. Sed quaecumque viris, vobis quoque dicta, puellae, Credite diversis partibus arma damus, E quibus ad vestros siquid non pertinet usus, Attamen exemplo multa docere potest. Utile propositum est saevas extinguere flammas, Nec servum vitii pectus habere sui. Vixisset Phyllis, si me foret usa magistro, Et per quod novies, saepius isset iter; Nec moriens Dido summa vidisset ab arce Dardanias vento vela dedisse rates; Nec dolor armasset contra sua viscera matrem, Quae socii damno sanguinis ulta virum est. Arte mea Tereus, quamvis Philomela placeret, Per facinus fieri non meruisset avis. Da mihi Pasiphaën, iam tauri ponet amorem Da Phaedram, Phaedrae turpis abibit amor. Crede Parim nobis, Helenen Menelaus habebit, Nec manibus Danais Pergama victa cadent. Impia si nostros legisset Scylla libellos, Haesisset capiti purpura, Nise, tuo. Me duce damnosas, homines, conpescite curas, Rectaque cum sociis me duce navis eat. Naso legendus erat tum, cum didicistis amare Idem nunc vobis Naso legendus erit. Publicus assertor dominis suppressa levabo Pectora vindictae quisque favete suae. Te precor incipiens, adsit tua laurea nobis, Carminis et medicae, Phoebe, repertor opis. Tu pariter vati, pariter succurre medenti Utraque tutelae subdita cura tua est. Dum licet, et modici tangunt praecordia motus, Si piget, in primo limine siste pedem. Opprime, dum nova sunt, subiti mala semina morbi, Et tuus incipiens ire resistat equus. Nam mora dat vires, teneras mora percoquit uvas, Et validas segetes quae fuit herba, facit. Quae praebet latas arbor spatiantibus umbras, Quo posita est primum tempore virga fuit; Tum poterat manibus summa tellure revelli Nunc stat in inmensum viribus aucta suis. Quale sit id, quod amas, celeri circumspice mente, Et tua laesuro subtrahe colla iugo. Principiis obsta; sero medicina paratur, Cum mala per longas convaluere moras. Sed propera, nec te venturas differ in horas; Qui non est hodie, cras minus aptus erit Verba dat omnis amor, reperitque alimenta morando; Optima vindictae proxima quaeque dies. Flumina pauca vides de magnis fontibus orta Plurima collectis multiplicantur aquis. Si cito sensisses, quantum peccare parares, Non tegeres vultus cortice, Myrrha, tuos. Vidi ego, quod fuerat primo sanabile, vulnus Dilatum longae damna tulisse morae. Sed quia delectat Veneris decerpere fructum, Dicimus adsidue cras quoque fiet idem. Interea tacitae serpunt in viscera flammae, Et mala radices altius arbor agit. Si tamen auxilii perierunt tempora primi, Et vetus in capto pectore sedit amor, Maius opus superest sed non, quia serior aegro Advocor, ille mihi destituendus erit. Quam laesus fuerat, partem Poeantius heros Certa debuerat praesecuisse manu; Post tamen hic multos sanatus creditur annos Supremam bellis imposuisse manum. Qui modo nascentes properabam pellere morbos, Admoveo tardam nunc tibi lentus opem. Aut nova, si possis, sedare incendia temptes, Aut ubi per vires procubuere suas Dum furor in cursu est, currenti cede furori; Difficiles aditus impetus omnis habet. Stultus, ab obliquo qui cum descendere possit, Pugnat in adversas ire natator aquas. Impatiens animus nec adhuc tractabilis artem Respuit, atque odio verba monentis habet. Adgrediar melius tum, cum sua vulnera tangi Iam sinet, et veris vocibus aptus erit. Quis matrem, nisi mentis inops, in funere nati Flere vetet? non hoc illa monenda loco est. Cum dederit lacrimas animumque impleverit aegrum, Ille dolor verbis emoderandus erit. Temporis ars medicina fere est data tempore prosunt, Et data non apto tempore vina nocent. Quin etiam accendas vitia inritesque vetando, Temporibus si non adgrediare suis. Ergo ubi visus eris nostra medicabilis arte, Fac monitis fugias otia prima meis. Haec, ut ames, faciunt; haec, quod fecere, tuentur; Haec sunt iucundi causa cibusque mali. Otia si tollas, periere Cupidinis arcus, Contemptaeque iacent et sine luce faces. Quam platanus vino gaudet, quam populus unda, Et quam limosa canna palustris humo, Tam Venus otia amat; qui finem quaeris amoris, Cedit amor rebus res age, tutus eris. Languor, et inmodici sub nullo vindice somni, Aleaque, et multo tempora quassa mero Eripiunt omnes animo sine vulnere nervos Adfluit incautis insidiosus Amor. Desidiam puer ille sequi solet, odit agentes Da vacuae menti, quo teneatur, opus. Sunt fora, sunt leges, sunt, quos tuearis, amici Vade per urbanae splendida castra togae. Vel tu sanguinei iuvenalia munera Martis Suspice deliciae iam tibi terga dabunt. Ecce, fugax Parthus, magni nova causa triumphi, Iam videt in campis Caesaris arma suis Vince Cupidineas pariter Parthasque sagittas, Et refer ad patrios bina tropaea deos. Ut semel Aetola Venus est a cuspide laesa, Mandat amatori bella gerenda suo. Quaeritur, Aegisthus quare sit factus adulter? In promptu causa est desidiosus erat. Pugnabant alii tardis apud Ilion armis Transtulerat vires Graecia tota suas. Sive operam bellis vellet dare, nulla gerebat Sive foro, vacuum litibus Argos erat. Quod potuit, ne nil illic ageretur, amavit. Sic venit ille puer, sic puer ille manet. Rura quoque oblectant animos studiumque colendi Quaelibet huic curae cedere cura potest. Colla iube domitos oneri supponere tauros, Sauciet ut duram vomer aduncus humum Obrue versata Cerialia semina terra, Quae tibi cum multo faenore reddat ager. Aspice curvatos pomorum pondere ramos, Ut sua, quod peperit, vix ferat arbor onus; Aspice labentes iucundo murmure rivos; Aspice tondentes fertile gramen oves. Ecce, petunt rupes praeruptaque saxa capellae Iam referent haedis ubera plena suis; Pastor inaequali modulatur harundine carmen, Nec desunt comites, sedula turba, canes; Parte sonant alia silvae mugitibus altae, Et queritur vitulum mater abesse suum. Quid, cum suppositos fugiunt examina fumos, Ut relevent dempti vimina curva favi? Poma dat autumnus formosa est messibus aestas Ver praebet flores igne levatur hiems. Temporibus certis maturam rusticus uvam Deligit, et nudo sub pede musta fluunt; Temporibus certis desectas alligat herbas, Et tonsam raro pectine verrit humum. Ipse potes riguis plantam deponere in hortis, Ipse potes rivos ducere lenis aquae. Venerit insitio; fac ramum ramus adoptet, Stetque peregrinis arbor operta comis. Cum semel haec animum coepit mulcere voluptas, Debilibus pinnis inritus exit Amor. Vel tu venandi studium cole saepe recessit Turpiter a Phoebi victa sorore Venus. Nunc leporem pronum catulo sectare sagaci, Nunc tua frondosis retia tende iugis, Aut pavidos terre varia formidine cervos, Aut cadat adversa cuspide fossus aper. Nocte fatigatum somnus, non cura puellae, Excipit et pingui membra quiete levat. Lenius est studium, studium tamen, alite capta Aut lino aut calamis praemia parva sequi, Vel, quae piscis edax avido male devoret ore, Abdere sub parvis aera recurva cibis. Aut his aut aliis, donec dediscis amare, Ipse tibi furtim decipiendus eris. Tu tantum quamvis firmis retinebere vinclis, I procul, et longas carpere perge vias; Flebis, et occurret desertae nomen amicae, Stabit et in media pes tibi saepe via Sed quanto minus ire voles, magis ire memento; Perfer, et invitos currere coge pedes. Nec pluvias opta, nec te peregrina morentur Sabbata, nec damnis Allia nota suis. Nec quot transieris et quot tibi, quaere, supersint Milia; nec, maneas ut prope, finge moras Tempora nec numera, nec crebro respice Romam, Sed fuge tutus adhuc Parthus ab hoste fuga est. Dura aliquis praecepta vocet mea; dura fatemur Esse; sed ut valeas, multa dolenda feres. Saepe bibi sucos, quamvis invitus, amaros Aeger, et oranti mensa negata mihi. Ut corpus redimas, ferrum patieris et ignes, Arida nec sitiens ora levabis aqua Ut valeas animo, quicquam tolerare negabis? At pretium pars haec corpore maius habet. Sed tamen est artis tristissima ianua nostrae, Et labor est unus tempora prima pati. Aspicis, ut prensos urant iuga prima iuvencos, Et nova velocem cingula laedat equum? Forsitan a laribus patriis exire pigebit Sed tamen exibis deinde redire voles; Nec te Lar patrius, sed amor revocabit amicae, Praetendens culpae splendida verba tuae. Cum semel exieris, centum solatia curae Et rus et comites et via longa dabit. Nec satis esse putes discedere; lentus abesto, Dum perdat vires sitque sine igne cinis. Quod nisi firmata properaris mente reverti, Inferet arma tibi saeva rebellis Amor. Quidquid et afueris, avidus sitiensque redibis, Et spatium damno cesserit omne tuo. Viderit, Haemoniae siquis mala pabula terrae Et magicas artes posse iuvare putat. Ista veneficii vetus est via; noster Apollo Innocuam sacro carmine monstrat opem. Me duce non tumulo prodire iubebitur umbra, Non anus infami carmine rumpet humum; Non seges ex aliis alios transibit in agros, Nec subito Phoebi pallidus orbis erit. Ut solet, aequoreas ibit Tiberinus in undas Ut solet, in niveis Luna vehetur equis. Nulla recantatas deponent pectora curas, Nec fugiet vivo sulpure victus amor. Quid te Phasiacae iuverunt gramina terrae, Cum cuperes patria, Colchi, manere domo? Quid tibi profuerunt, Circe, Perseïdes herbae, Cum sua Neritias abstulit aura rates? Omnia fecisti, ne callidus hospes abiret Ille dedit certae lintea plena fugae. Omnia fecisti, ne te ferus ureret ignis Longus in invito pectore sedit amor. Vertere tu poteras homines in mille figuras, Non poteras animi vertere iura tui. Diceris his etiam, cum iam discedere vellet, Dulichium verbis detinuisse ducem Non ego, quod primo, memini, sperare solebam, Iam precor, ut coniunx tu meus esse velis; Et tamen, ut coniunx essem tua, digna videbar, Quod dea, quod magni filia Solis eram. Ne properes, oro; spatium pro munere posco Quid minus optari per mea vota potest? Et freta mota vides, et debes illa timere Utilior velis postmodo ventus erit. Quae tibi causa fugae? non hic nova Troia resurgit, Non aliquis socios rursus ad arma vocat. Hic amor et pax est, in qua male vulneror una, Tutaque sub regno terra futura tuo est. Illa loquebatur, navem solvebat Ulixes Inrita cum velis verba tulere noti. Ardet et adsuetas Circe decurrit ad artes, Nec tamen est illis adtenuatus amor. Ergo quisquis opem nostra tibi poscis ab arte, Deme veneficiis carminibusque fidem. Si te causa potens domina retinebit in Urbe, Accipe, consilium quod sit in Urbe meum. Optimus ille sui vindex, laedentia pectus Vincula qui rupit, dedoluitque semel. Sed cui tantum animi est, illum mirabor et ipse, Et dicam monitis non eget iste meis. Tu mihi, qui, quod amas, aegre dediscis amare, Nec potes, et velles posse, docendus eris. Saepe refer tecum sceleratae facta puellae, Et pone ante oculos omnia damna tuos. Illud et illud habet, nec ea contenta rapina est Sub titulum nostros misit avara lares. Sic mihi iuravit, sic me iurata fefellit, Ante suas quotiens passa iacere fores! Diligit ipsa alios, a me fastidit amari; Institor, heu, noctes, quas mihi non dat, habet! Haec tibi per totos inacescant omnia sensus Haec refer, hinc odii semina quaere tui. Atque utinam possis etiam facundus in illis Esse! dole tantum, sponte disertus eris. Haeserat in quadam nuper mea cura puella Conveniens animo non erat illa meo Curabar propriis aeger Podalirius herbis, Et, fateor, medicus turpiter aeger eram. Profuit adsidue vitiis insistere amicae, Idque mihi factum saepe salubre fuit. Quam mala dicebam nostrae sunt crura puellae! Nec tamen, ut vere confiteamur, erant. Brachia quam non sunt nostrae formosa puellae! Et tamen, ut vere confiteamur, erant. Quam brevis est! nec erat; quam multum poscit amantem! Haec odio venit maxima causa meo. Et mala sunt vicina bonis; errore sub illo Pro vitio virtus crimina saepe tulit. Qua potes, in peius dotes deflecte puellae, Iudiciumque brevi limite falle tuum. Turgida, si plena est, si fusca est, nigra vocetur In gracili macies crimen habere potest. Et poterit dici petulans, quae rustica non est Et poterit dici rustica, siqua proba est. Quin etiam, quacumque caret tua femina dote, Hanc moveat, blandis usque precare sonis. Exige uti cantet, siqua est sine voce puella Fac saltet, nescit siqua movere manum. Barbara sermone est? fac tecum multa loquatur; Non didicit chordas tangere? posce lyram. Durius incedit? fac inambulet; omne papillae Pectus habent? vitium fascia nulla tegat. Si male dentata est, narra, quod rideat, illi; Mollibus est oculis? quod fleat illa, refer. Proderit et subito, cum se non finxerit ulli, Ad dominam celeres mane tulisse gradus. Auferimur cultu; gemmis auroque teguntur Omnia; pars minima est ipsa puella sui. Saepe ubi sit, quod ames, inter tam multa requiras; Decipit hac oculos aegide dives Amor. Improvisus ades, deprendes tutus inermem Infelix vitiis excidet illa suis. Non tamen huic nimium praecepto credere tutum est Fallit enim multos forma sine arte decens. Tum quoque, compositis cum collinet ora venenis, Ad dominae vultus nec pudor obstet eas. Pyxidas invenies et rerum mille colores, Et fluere in tepidos oesypa lapsa sinus. Illa tuas redolent, Phineu, medicamina mensas Non semel hinc stomacho nausea facta meo est. Nunc tibi, quae medio veneris praestemus in usu, Eloquar ex omni est parte fugandus amor. Multa quidem ex illis pudor est mihi dicere; sed tu Ingenio verbis concipe plura meis. Nuper enim nostros quidam carpsere libellos, Quorum censura Musa proterva mea est. Dummodo sic placeam, dum toto canter in orbe, Quamlibet impugnent unus et alter opus. Ingenium magni livor detractat Homeri Quisquis es, ex illo, Zoile, nomen habes. Et tua sacrilegae laniarunt carmina linguae, Pertulit huc victos quo duce Troia deos. Summa petit livor; perflant altissima venti Summa petunt dextra fulmina missa Iovis. At tu, quicumque es, quem nostra licentia laedit, Si sapis, ad numeros exige quidque suos. Fortia Maeonio gaudent pede bella referri; Deliciis illic quis locus esse potest? Grande sonant tragici; tragicos decet ira cothurnos Usibus e mediis soccus habendus erit. Liber in adversos hostes stringatur iambus, Seu celer, extremum seu trahat ille pedem. Blanda pharetratos Elegia cantet Amores, Et levis arbitrio ludat amica suo. Callimachi numeris non est dicendus Achilles, Cydippe non est oris, Homere, tui. Quis feret Andromaches peragentem Thaida partes? Peccet, in Andromache Thaida quisquis agat. Thais in arte mea est; lascivia libera nostra est; Nil mihi cum vitta; Thais in arte mea est. Si mea materiae respondet Musa iocosae, Vicimus, et falsi criminis acta rea est. Rumpere, Livor edax magnum iam nomen habemus; Maius erit, tantum quo pede coepit eat. Sed nimium properas vivam modo, plura dolebis; Et capiunt animi carmina multa mei. Nam iuvat et studium famae mihi crevit honore; Principio clivi noster anhelat equus. Tantum se nobis elegi debere fatentur, Quantum Vergilio nobile debet epos. Hactenus invidiae respondimus attrahe lora Fortius, et gyro curre, poeta, tuo. Ergo ubi concubitus et opus iuvenale petetur, Et prope promissae tempora noctis erunt, Gaudia ne dominae, pleno si corpore sumes, Te capiant, ineas quamlibet ante velim; Quamlibet invenias, in qua tua prima voluptas Desinat a prima proxima segnis erit. Sustentata venus gratissima; frigore soles, Sole iuvant umbrae, grata fit unda siti. Et pudet, et dicam venerem quoque iunge figura, Qua minime iungi quamque decere putas. Nec labor efficere est rarae sibi vera fatentur, Et nihil est, quod se dedecuisse putent. Tunc etiam iubeo totas aperire fenestras, Turpiaque admisso membra notare die. At simul ad metas venit finita voluptas, Lassaque cum tota corpora mente iacent, Dum piget, et malis nullam tetigisse puellam, Tacturusque tibi non videare diu, Tunc animo signa, quaecumque in corpore menda est, Luminaque in vitiis illius usque tene. Forsitan haec aliquis nam sunt quoque parva vocabit, Sed, quae non prosunt singula, multa iuvant. Parva necat morsu spatiosum vipera taurum A cane non magno saepe tenetur aper. Tu tantum numero pugna, praeceptaque in unum Contrahe de multis grandis acervus erit. Sed quoniam totidem mores totidemque figurae, Non sunt iudiciis omnia danda meis. Quo tua non possunt offendi pectora facto, Forsitan hoc alio iudice crimen erit. Ille quod obscenas in aperto corpore partes Viderat, in cursu qui fuit, haesit amor Ille quod a Veneris rebus surgente puella Vidit in inmundo signa pudenda toro. Luditis, o siquos potuerunt ista movere Adflarant tepidae pectora vestra faces. Adtrahat ille puer contentos fortius arcus Saucia maiorem turba petetis opem. Quid, qui clam latuit reddente obscena puella, Et vidit, quae mos ipse videre vetat? Di melius, quam nos moneamus talia quemquam! Ut prosint, non sunt expedienda tamen. Hortor et, ut pariter binas habeatis amicas Fortior est, plures siquis habere potest Secta bipertito cum mens discurrit utroque, Alterius vires subtrahit alter amor. Grandia per multos tenuantur flumina rivos, Saevaque diducto stipite flamma perit. Non satis una tenet ceratas ancora puppes, Nec satis est liquidis unicus hamus aquis Qui sibi iam pridem solacia bina paravit, Iam pridem summa victor in arce fuit. At tibi, qui fueris dominae male creditus uni, Nunc saltem novus est inveniendus amor. Pasiphaës Minos in Procride perdidit ignes Cessit ab Idaea coniuge victa prior. Amphilochi frater ne Phegida semper amaret, Calliroë fecit parte recepta tori. Et Parin Oenone summos tenuisset ad annos, Si non Oebalia paelice laesa foret. Coniugis Odrysio placuisset forma tyranno Sed melior clausae forma sororis erat. Quid moror exemplis, quorum me turba fatigat? Successore novo vincitur omnis amor. Fortius e multis mater desiderat unum, Quam quem flens clamat tu mihi solus eras. Ac ne forte putes nova me tibi condere iura Atque utinam inventi gloria nostra foret!, Vidit ut Atrides quid enim non ille videret, Cuius in arbitrio Graecia tota fuit? Marte suo captam Chryseïda, victor amabat At senior stulte flebat ubique pater. Quid lacrimas, odiose senex? bene convenit illis Officio natam laedis, inepte, tuo. Quam postquam reddi Calchas, ope tutus Achillis, Iusserat, et patria est illa recepta domo, Est ait Atrides illius proxima forma, Et, si prima sinat syllaba, nomen idem Hanc mihi, si sapiat, per se concedat Achilles Si minus, imperium sentiat ille meum. Quod siquis vestrum factum hoc incusat, Achivi, Est aliquid valida sceptra tenere manu. Nam si rex ego sum, nec mecum dormiat ulla, In mea Thersites regna, licebit, eat. Dixit, et hanc habuit solacia magna prioris, Et posita est cura cura repulsa nova. Ergo adsume novas auctore Agamemnone flammas, Ut tuus in bivio distineatur amor. Quaeris, ubi invenias? artes tu perlege nostras Plena puellarum iam tibi navis erit. Quod siquid praecepta valent mea, siquid Apollo Utile mortales perdocet ore meo, Quamvis infelix media torreberis Aetna, Frigidior glacie fac videare tuae Et sanum simula, ne, siquid forte dolebis, Sentiat; et ride, cum tibi flendus eris. Non ego te iubeo medias abrumpere curas Non sunt imperii tam fera iussa mei. Quod non es, simula, positosque imitare furores Sic facies vere, quod meditatus eris. Saepe ego, ne biberem, volui dormire videri Dum videor, somno lumina victa dedi Deceptum risi, qui se simularat amare, In laqueos auceps decideratque suos. Intrat amor mentes usu, dediscitur usu Qui poterit sanum fingere, sanus erit. Dixerit, ut venias pacta tibi nocte venito; Veneris, et fuerit ianua clausa feres. Nec dic blanditias, nec fac convicia posti, Nec latus in duro limine pone tuum. Postera lux aderit careant tua verba querellis, Et nulla in vultu signa dolentis habe. Iam ponet fastus, cum te languere videbit Hoc etiam nostra munus ab arte feres. Te quoque falle tamen, nec sit tibi finis amandi Propositus frenis saepe repugnat equus. Utilitas lateat; quod non profitebere, fiet Quae nimis apparent retia, vitat avis. Nec sibi tam placeat, nec te contemnere possit; Sume animos, animis cedat ut illa tuis. Ianua forte patet? quamvis revocabere, transi. Est data nox? dubita nocte venire data. Posse pati facile est, ubi, si patientia desit, Protinus ex facili gaudia ferre licet. Et quisquam praecepta potest mea dura vocare? En, etiam partes conciliantis ago. Nam quoniam variant animi, variabimus artes; Mille mali species, mille salutis erunt. Corpora vix ferro quaedam sanantur acuto Auxilium multis sucus et herba fuit. Mollior es, neque abire potes, vinctusque teneris, Et tua saevus Amor sub pede colla premit? Desine luctari referant tua carbasa venti, Quaque vocant fluctus, hac tibi remus eat. Explenda est sitis ista tibi, quo perditus ardes; Cedimus; e medio iam licet amne bibas Sed bibe plus etiam, quam quod praecordia poscunt, Gutture fac pleno sumpta redundet aqua. I, fruere usque tua, nullo prohibente, puella Illa tibi noctes auferat, illa dies. Taedia quaere mali faciunt et taedia finem. Iam quoque, cum credes posse carere, mane, Dum bene te cumules et copia tollat amorem, Et fastidita non iuvet esse domo. Fit quoque longus amor, quem diffidentia nutrit Hunc tu si quaeres ponere, pone metum. Qui timet, ut sua sit, ne quis sibi detrahat illam, Ille Machaonia vix ope sanus erit. Plus amat e natis mater plerumque duobus, Pro cuius reditu, quod gerit arma, timet. Est prope Collinam templum venerabile portam; Inposuit templo nomina celsus Eryx Est illic Lethaeus Amor, qui pectora sanat, Inque suas gelidam lampadas addit aquam. Illic et iuvenes votis oblivia poscunt, Et siqua est duro capta puella viro. Is mihi sic dixit dubito, verusne Cupido, An somnus fuerit sed puto, somnus erat O qui sollicitos modo das, modo demis amores, Adice praeceptis hoc quoque, Naso, tuis. Ad mala quisque animum referat sua, ponet amorem; Omnibus illa deus plusve minusve dedit. Qui Puteal Ianumque timet celeresque Kalendas, Torqueat hunc aeris mutua summa sui; Cui durus pater est, ut voto cetera cedant, Huic pater ante oculos durus habendus erit; Hic male dotata pauper cum coniuge vivit, Uxorem fato credat obesse suo. Est tibi rure bono generosae fertilis uvae Vinea? ne nascens usta sit uva, time. Ille habet in reditu navim mare semper iniquum Cogitet et damno litora foeda suo. Filius hunc miles, te filia nubilis angat; Et quis non causas mille doloris habet? Ut posses odisse tuam, Pari, funera fratrum Debueras oculis substituisse tuis. Plura loquebatur placidum puerilis imago Destituit somnum, si modo somnus erat. Quid faciam? media navem Palinurus in unda Deserit; ignotas cogor inire vias. Quisquis amas, loca sola nocent, loca sola caveto! Quo fugis? in populo tutior esse potes. Non tibi secretis augent secreta furores Est opus auxilio turba futura tibi est. Tristis eris, si solus eris, dominaeque relictae Ante oculos facies stabit, ut ipsa, tuos. Tristior idcirco nox est quam tempora Phoebi; Quae relevet luctus, turba sodalis abest. Nec fuge conloquium, nec sit tibi ianua clausa, Nec tenebris vultus flebilis abde tuos. Semper habe Pyladen aliquem, qui curet Oresten Hic quoque amicitiae non levis usus erit. Quid, nisi secretae laeserunt Phyllida silvae? Certa necis causa est incomitata fuit. Ibat, ut Edono referens trieterica Baccho Ire solet fusis barbara turba comis, Et modo, qua poterat, longum spectabat in aequor, Nunc in harenosa lassa iacebat humo. Perfide Demophoon! surdas clamabat ad undas, Ruptaque singultu verba loquentis erant. Limes erat tenuis longa subnubilus umbra, Quo tulit illa suos ad mare saepe pedes. Nona terebatur miserae via viderit! inquit, Et spectat zonam pallida facta suam, Aspicit et ramos; dubitat, refugitque quod audet Et timet, et digitos ad sua colla refert. Sithoni, tum certe vellem non sola fuisses Non flesset positis Phyllida silva comis. Phyllidis exemplo nimium secreta timete, Laese vir a domina, laesa puella viro. Praestiterat iuvenis quidquid mea Musa iubebat, Inque suae portu paene salutis erat Reccidit, ut cupidos inter devenit amantes, Et, quae condiderat, tela resumpsit Amor. Siquis amas, nec vis, facito contagia vites; Haec etiam pecori saepe nocere solent. Dum spectant laesos oculi, laeduntur et ipsi, Multaque corporibus transitione nocent. In loca nonnumquam siccis arentia glebis De prope currenti flumine manat aqua Manat amor tectus, si non ab amante recedas; Turbaque in hoc omnes ingeniosa sumus. Alter item iam sanus erat; vicinia laesit Occursum dominae non tulit ille suae. Vulnus in antiquum rediit male firma cicatrix, Successumque artes non habuere meae. Proximus a tectis ignis defenditur aegre; Utile finitimis abstinuisse locis. Nec quae ferre solet spatiantem porticus illam, Te ferat, officium neve colatur idem. Quid iuvat admonitu tepidam recalescere mentem? Alter, si possis, orbis habendus erit. Non facile esuriens posita retinebere mensa, Et multam saliens incitat unda sitim. Non facile est taurum visa retinere iuvenca, Fortis equus visae semper adhinnit equae. Haec ubi praestiteris, ut tandem litora tangas, Non ipsam satis est deseruisse tibi. Et soror et mater valeant et conscia nutrix, Et quisquis dominae pars erit ulla tuae. Nec veniat servus, nec flens ancillula fictum Suppliciter dominae nomine dicat ave! Nec si scire voles, quid agat, tamen, illa, rogabis; Perfer! erit lucro lingua retenta tuo. Tu quoque, qui causam finiti reddis amoris, Deque tua domina multa querenda refers, Parce queri; melius sic ulciscere tacendo, Ut desideriis effluat illa tuis. Et malim taceas quam te desisse loquaris Qui nimium multis non amo dicit, amat. Sed meliore fide paulatim extinguitur ignis Quam subito; lente desine, tutus eris. Flumine perpetuo torrens solet altior ire Sed tamen haec brevis est, illa perennis aqua. Fallat, et in tenues evanidus exeat auras, Perque gradus molles emoriatur amor. Sed modo dilectam scelus est odisse puellam Exitus ingeniis convenit iste feris. Non curare sat est odio qui finit amorem, Aut amat, aut aegre desinet esse miser. Turpe vir et mulier, iuncti modo, protinus hostes; Non illas lites Appias ipsa probat. Saepe reas faciunt, et amant; ubi nulla simultas Incidit, admonitu liber aberrat amor. Forte aderam iuveni; dominam lectica tenebat Horrebant saevis omnia verba minis. Iamque vadaturus lectica prodeat inquit; Prodierat visa coniuge mutus erat. Et manus et manibus duplices cecidere tabellae, Venit in amplexus, atque ita vincis ait. Tutius est aptumque magis discedere pace, Nec petere a thalamis litigiosa fora. Munera quae dederas, habeat sine lite, iubeto Esse solent magno damna minora bono. Quod si vos aliquis casus conducet in unum, Mente memor tota quae damus arma, tene. Nunc opus est armis; hic, o fortissime, pugna Vincenda est telo Penthesilea tuo. Nunc tibi rivalis, nunc durum limen amanti, Nunc subeant mediis inrita verba deis. Nec compone comas, quia sis venturus ad illam, Nec toga sit laxo conspicienda sinu. Nulla sit, ut placeas alienae cura puellae; Iam facito e multis una sit illa tibi. Sed quid praecipue nostris conatibus obstet Eloquar, exemplo quemque docente suo. Desinimus tarde, quia nos speramus amari Dum sibi quisque placet, credula turba sumus. At tu nec voces quid enim fallacius illis? Crede, nec aeternos pondus habere deos. Neve puellarum lacrimis moveare, caveto Ut flerent, oculos erudiere suos. Artibus innumeris mens oppugnatur amantum, Ut lapis aequoreis undique pulsus aquis. Nec causas aperi, quare divortia malis Nec dic, quid doleas clam tamen usque dole. Nec peccata refer, ne diluat ipse favebis, Ut melior causa causa sit illa tua. Qui silet, est firmus; qui dicit multa puellae Probra, satisfieri postulat ille sibi. Non ego Dulichio furari more sagittas, Nec raptas ausim tinguere in amne faces Nec nos purpureas pueri resecabimus alas, Nec sacer arte mea laxior arcus erit. Consilium est, quodcumque cano parete canenti, Tuque, favens coeptis, Phoebe saluber, ades. Phoebus adest sonuere lyrae, sonuere pharetrae; Signa deum nosco per sua Phoebus adest. Confer Amyclaeis medicatum vellus aënis Murice cum Tyrio; turpius illud erit Vos quoque formosis vestras conferte puellas; Incipiet dominae quemque pudere suae Utraque formosae Paridi potuere videri, Sed sibi conlatam vicit utramque Venus. Nec solam faciem, mores quoque confer et artes Tantum iudicio ne tuus obsit amor. Exiguum est, quod deinde canam; sed profuit illud Exiguum multis in quibus ipse fui. Scripta cave relegas blandae servata puellae Constantes animos scripta relecta movent. Omnia pone feros pones invitus in ignes, Et dic ardoris sit rogus iste mei. Thestias absentem succendit stipite natum Tu timide flammae perfida verba dabis? Si potes, et ceras remove quid imagine muta Carperis? hoc periit Laodamia modo. Et loca saepe nocent; fugito loca conscia vestri Concubitus; causas illa doloris habent. Hic fuit, hic cubuit; thalamo dormivimus illo Hic mihi lasciva gaudia nocte dedit. Admonitu refricatur amor, vulnusque novatum Scinditur infirmis culpa pusilla nocet. Ut, paene extinctum cinerem si sulpure tangas, Vivet et e minimo maximus ignis erit, Sic, nisi vitaris quidquid renovabit amorem, Flamma redardescet, quae modo nulla fuit. Argolides cuperent fugisse Capherea puppes, Teque, senex, luctus ignibus ulte tuos. Praeterita cautus Niseïde navita gaudet Tu loca, quae nimium grata fuere, cave. Haec tibi sint Syrtes haec Acroceraunia vita Hic vomit epotas dira Charybdis aquas. Sunt quae non possunt aliquo cogente iuberi, Saepe tamen casu facta iuvare solent. Perdat opes Phaedra, parces, Neptune, nepoti, Nec faciet pavidos taurus avitus equos. Cnosida fecisses inopem, sapienter amasset Divitiis alitur luxuriosus amor. Cur nemo est, Hecalen, nulla est, quae ceperit Iron? Nempe quod alter egens, altera pauper erat. Non habet, unde suum paupertas pascat amorem Non tamen hoc tanti est, pauper ut esse velis. At tanti tibi sit non indulgere theatris, Dum bene de vacuo pectore cedat amor. Enervant animos citharae lotosque lyraeque Et vox et numeris brachia mota suis. Illic adsidue ficti saltantur amantes Quod caveas, actor, quam iuvet, arte docet. Eloquar invitus teneros ne tange poetas! Summoveo dotes impius ipse meas. Callimachum fugito non est inimicus Amori Et cum Callimacho tu quoque, Coë, noces. Me certe Sappho meliorem fecit amicae, Nec rigidos mores Teïa Musa dedit. Carmina quis potuit tuto legisse Tibulli, Vel tua, cuius opus Cynthia sola fuit? Quis poterit lecto durus discedere Gallo? Et mea nescio quid carmina tale sonant. Quod nisi dux operis vatem frustratur Apollo, Aemulus est nostri maxima causa mali At tu rivalem noli tibi fingere quemquam, Inque suo solam crede iacere toro. Acrius Hermionen ideo dilexit Orestes, Esse quod alterius coeperat illa viri. Quid, Menelae, doles? ibas sine coniuge Creten, Et poteras nupta lentus abesse tua. Ut Paris hanc rapuit, nunc demum uxore carere Non potes alterius crevit amore tuus. Hoc et in abducta Briseide flebat Achilles, Illam Plisthenio gaudia ferre viro; Nec frustra flebat, mihi credite fecit Atrides, Quod si non faceret, turpiter esset iners. Certe ego fecissem, nec sum sapientior illo Invidiae fructus maximus ille fuit. Nam sibi quod numquam tactam Briseida iurat Per sceptrum, sceptrum non putat esse deos. Di faciant, possis dominae transire relictae Limina, proposito sufficiantque pedes. Et poteris; modo velle tene nunc fortiter ire, Nunc opus est celeri subdere calcar equo. Illo Lotophagos, illo Sirenas in antro Esse puta; remis adice vela tuis. Hunc quoque, quo quondam nimium rivale dolebas, Vellem desineres hostis habere loco. At certe, quamvis odio remanente, saluta; Oscula cum poteris iam dare, sanus eris. Ecce, cibos etiam, medicinae fungar ut omni Munere, quos fugias quosque sequare, dabo. Daunius, an Libycis bulbus tibi missus ab oris, An veniat Megaris, noxius omnis erit. Nec minus erucas aptum vitare salaces, Et quicquid Veneri corpora nostra parat. Utilius sumas acuentes lumina rutas, Et quidquid Veneri corpora nostra negat. Quid tibi praecipiam de Bacchi munere, quaeris? Spe brevius monitis expediere meis. Vina parant animum Veneri, nisi plurima sumas Et stupeant multo corda sepulta mero. Nutritur vento, vento restinguitur ignis Lenis alit flammas, grandior aura necat. Aut nulla ebrietas, aut tanta sit, ut tibi curas Eripiat; siqua est inter utrumque, nocet. Hoc opus exegi fessae date serta carinae; Contigimus portus, quo mihi cursus erat. Postmodo reddetis sacro pia vota poetae, Carmine sanati femina virque meo. METAMORPHOSES LIBER I In nova fert animus mutatas dicere formas .corpora; di, coeptis nam vos mutastis et illas adspirate meis primaque ab origine mundi ad mea perpetuum deducite tempora carmen! Ante mare et terras et quod tegit omnia caelum unus erat toto naturae vultus in orbe, quem dixere chaos rudis indigestaque moles nec quicquam nisi pondus iners congestaque eodem non bene iunctarum discordia semina rerum. nullus adhuc mundo praebebat lumina Titan, nec nova crescendo reparabat cornua Phoebe, nec circumfuso pendebat in aere tellus ponderibus librata suis, nec bracchia longo margine terrarum porrexerat Amphitrite; utque erat et tellus illic et pontus et aer, sic erat instabilis tellus, innabilis unda, lucis egens aer; nulli sua forma manebat, obstabatque aliis aliud, quia corpore in uno frigida pugnabant calidis, umentia siccis, mollia cum duris, sine pondere, habentia pondus. Hanc deus et melior litem natura diremit. nam caelo terras et terris abscidit undas et liquidum spisso secrevit ab aere caelum. quae postquam evolvit caecoque exemit acervo, dissociata locis concordi pace ligavit ignea convexi vis et sine pondere caeli emicuit summaque locum sibi fecit in arce; proximus est aer illi levitate locoque; densior his tellus elementaque grandia traxit et pressa est gravitate sua; circumfluus umor ultima possedit solidumque coercuit orbem. FASTI LIBER PRIMVS Tempora cum causis Latium digesta per annum . lapsaque sub terras ortaque signa canam. excipe pacato, Caesar Germanice, voltu hoc opus et timidae derige navis iter, officioque, levem non aversatus honorem, en tibi devoto numine dexter ades. sacra recognosces annalibus eruta priscis et quo sit merito quaeque notata dies. invenies illic et festa domestica vobis; saepe tibi pater est, saepe legendus avus, quaeque ferunt illi, pictos signantia fastos, tu quoque cum Druso praemia fratre feres. Caesaris arma canant alii nos Caesaris aras et quoscumque sacris addidit ille dies. adnue conanti per laudes ire tuorum deque meo pavidos excute corde metus. da mihi te placidum, dederis in carmina vires ingenium voltu statque caditque tuo. pagina iudicium docti subitura movetur principis, ut Clario missa legenda deo. quae sit enim culti facundia sensimus oris, civica pro trepidis cum tulit arma reis. scimus et, ad nostras cum se tulit impetus artes, ingenii currant flumina quanta tui. si licet et fas est, vates rege vatis habenas, auspice te felix totus ut annus eat. Tempora digereret cum conditor Urbis, in anno constituit menses quinque bis esse suo. scilicet arma magis quam sidera, Romule, noras, curaque finitimos vincere maior erat. est tamen et ratio, Caesar, quae moverit illum, erroremque suum quo tueatur habet. quod satis est, utero matris dum prodeat infans, hoc anno statuit temporis esse satis; per totidem menses a funere coniugis uxor sustinet in vidua tristia signa domo. haec igitur vidit trabeati cura Quirini, cum rudibus populis annua iura daret. Martis erat primus mensis, Venerisque secundus; haec generis princeps, ipsius ille pater tertius a senibus, iuvenum de nomine quartus, quae sequitur, numero turba notata fuit. at Numa nec Ianum nec avitas praeterit umbras, mensibus antiquis praeposuitque duos. Ne tamen ignores variorum iura dierum, non habet officii Lucifer omnis idem. ille nefastus erit, per quem tria verba silentur fastus erit, per quem lege licebit agi. nec toto perstare die sua iura putaris qui iam fastus erit, mane nefastus erat; nam simul exta deo data sunt, licet omnia fari, verbaque honoratus libera praetor habet. est quoque, quo populum ius est includere saeptis; est quoque, qui nono semper ab orbe redit. vindicat Ausonias Iunonis cura Kalendas; Idibus alba Iovi grandior agna cadit; Nonarum tutela deo caret. omnibus istis ne fallare cave proximus ater erit. omen ab eventu est illis nam Roma diebus damna sub averso tristia Marte tulit. haec mihi dicta semel, totis haerentia fastis, ne seriem rerum scindere cogar, erunt. . A K IAN F aEcce tibi faustum, Germanice, nuntiat annum inque meo primum carmine Ianus adest. Iane biceps, anni tacite labentis origo, solus de superis qui tua terga vides, dexter ades ducibus, quorum secura labore otia terra ferax, otia pontus habet dexter ades patribusque tuis populoque Quirini, et resera nutu candida templa tuo. prospera lux oritur linguis animisque favete; nunc dicenda bona sunt bona verba die. lite vacent aures, insanaque protinus absint iurgia differ opus, livida turba, tuum. cernis odoratis ut luceat ignibus aether, et sonet accensis spica Cilissa focis? flamma nitore suo templorum verberat aurum, et tremulum summa spargit in aede iubar. vestibus intactis Tarpeias itur in arces, et populus festo concolor ipse suo est, iamque novi praeeunt fasces, nova purpura fulget, et nova conspicuum pondera sentit ebur. colla rudes operum praebent ferienda iuvenci, quos aluit campis herba Falisca suis. Iuppiter arce sua totum cum spectet in orbem, nil nisi Romanum quod tueatur habet. salve, laeta dies, meliorque revertere semper, a populo rerum digna potente coli. Quem tamen esse deum te dicam, Iane biformis? nam tibi par nullum Graecia numen habet. ede simul causam, cur de caelestibus unus sitque quod a tergo sitque quod ante vides. haec ego cum sumptis agitarem mente tabellis, lucidior visa est quam fuit ante domus. tum sacer ancipiti mirandus imagine Ianus bina repens oculis obtulit ora meis. extimui sensique metu riguisse capillos, et gelidum subito frigore pectus erat. ille tenens baculum dextra clavemque sinistra edidit hos nobis ore priore sonos disce metu posito, vates operose dierum, quod petis, et voces percipe mente meas. me Chaos antiqui nam sum res prisca vocabant aspice quam longi temporis acta canam. lucidus hic aer et quae tria corpora restant, ignis, aquae, tellus, unus acervus erat. ut semel haec rerum secessit lite suarum inque novas abiit massa soluta domos, flamma petit altum, propior locus aera cepit, sederunt medio terra fretumque solo. tunc ego, qui fueram globus et sine imagine moles, in faciem redii dignaque membra deo. nunc quoque, confusae quondam nota parva figurae, ante quod est in me postque videtur idem. accipe quaesitae quae causa sit altera formae, hanc simul ut noris officiumque meum. quicquid ubique vides, caelum, mare, nubila, terras, omnia sunt nostra clausa patentque manu. me penes est unum vasti custodia mundi, et ius vertendi cardinis omne meum est. cum libuit Pacem placidis emittere tectis, libera perpetuas ambulat illa vias sanguine letifero totus miscebitur orbis, ni teneant rigidae condita Bella serae. praesideo foribus caeli cum mitibus Horis it, redit officio Iuppiter ipse meo inde vocor Ianus; cui cum Ceriale sacerdos imponit libum farraque mixta sale, nomina ridebis modo namque Patulcius idem et modo sacrifico Clusius ore vocor. scilicet alterno voluit rudis illa vetustas nomine diversas significare vices. vis mea narrata est; causam nunc disce figurae iam tamen hanc aliqua tu quoque parte vides. omnis habet geminas, hinc atque hinc, ianua frontes, e quibus haec populum spectat, at illa Larem, utque sedens primi vester prope limina tecti ianitor egressus introitusque videt, sic ego perspicio caelestis ianitor aulae Eoas partes Hesperiasque simul. ora vides Hecates in tres vertentia partes, servet ut in ternas compita secta vias et mihi, ne flexu cervicis tempora perdam, cernere non moto corpore bina licet. dixerat et voltu, si plura requirere vellem, difficilem mihi se non fore pactus erat. sumpsi animum, gratesque deo non territus egi, verbaque sum spectans plura locutus humum dic, age, frigoribus quare novus incipit annus, qui melius per ver incipiendus erat? omnia tunc florent, tunc est nova temporis aetas, et nova de gravido palmite gemma tumet, et modo formatis operitur frondibus arbor, prodit et in summum seminis herba solum, et tepidum volucres concentibus aera mulcent, ludit et in pratis luxuriatque pecus. tum blandi soles, ignotaque prodit hirundo et luteum celsa sub trabe figit opus tum patitur cultus ager et renovatur aratro. haec anni novitas iure vocanda fuit. quaesieram multis; non multis ille moratus contulit in versus sic sua verba duos bruma novi prima est veterisque novissima solis principium capiunt Phoebus et annus idem. post ea mirabar cur non sine litibus esset prima dies. causam percipe Ianus ait. tempora commisi nascentia rebus agendis, totus ab auspicio ne foret annus iners. quisque suas artes ob idem delibat agendo, nec plus quam solitum testificatur opus. mox ego, cur, quamvis aliorum numina placem, Iane, tibi primum tura merumque fero? ut possis aditum per me, qui limina servo, ad quoscumque voles inquit habere deos. at cur laeta tuis dicuntur verba Kalendis, et damus alternas accipimusque preces? tum deus incumbens baculo, quod dextra gerebat, omina principiis inquit inesse solent. ad primam vocem timidas advertitis aures, et visam primum consulit augur avem. templa patent auresque deum, nec lingua caducas concipit ulla preces, dictaque pondus habent. desierat Ianus. nec longa silentia feci, sed tetigi verbis ultima verba meis quid volt palma sibi rugosaque carica dixi et data sub niveo candida mella cado? omen ait causa est, ut res sapor ille sequatur et peragat coeptum dulcis ut annus iter. dulcia cur dentur video stipis adice causam, pars mihi de festo ne labet ulla tuo. risit, et o quam te fallunt tua saecula dixit, qui stipe mel sumpta dulcius esse putas! vix ego Saturno quemquam regnante videbam cuius non animo dulcia lucra forent. tempore crevit amor, qui nunc est summus, habendi vix ultra quo iam progrediatur habet. pluris opes nunc sunt quam prisci temporis annis, dum populus pauper, dum nova Roma fuit, dum casa Martigenam capiebat parva Quirinum, et dabat exiguum fluminis ulva torum. Iuppiter angusta vix totus stabat in aede, inque Iovis dextra fictile fulmen erat. frondibus ornabant quae nunc Capitolia gemmis, pascebatque suas ipse senator oves nec pudor in stipula placidam cepisse quietem et fenum capiti subposuisse fuit. iura dabat populis posito modo praetor aratro, et levis argenti lammina crimen erat. at postquam fortuna loci caput extulit huius et tetigit summo vertice Roma deos, creverunt et opes et opum furiosa cupido, et, cum possideant plurima, plura petunt. quaerere ut absumant, absumpta requirere certant, atque ipsae vitiis sunt alimenta vices sic quibus intumuit suffusa venter ab unda, quo plus sunt potae, plus sitiuntur aquae. in pretio pretium nunc est dat census honores, census amicitias; pauper ubique iacet. tu tamen auspicium si sit stipis utile quaeris, curque iuvent nostras aera vetusta manus, aera dabant olim melius nunc omen in auro est, victaque concessit prisca moneta novae. nos quoque templa iuvant, quamvis antiqua probemus, aurea maiestas convenit ipsa deo. laudamus veteres, sed nostris utimur annis mos tamen est aeque dignus uterque coli. finierat monitus. placidis ita rursus, ut ante, clavigerum verbis adloquor ipse deum multa quidem didici sed cur navalis in aere altera signata est, altera forma biceps? noscere me duplici posses ut imagine dixit, ni vetus ipsa dies extenuasset opus. causa ratis superest Tuscum rate venit ad amnem ante pererrato falcifer orbe deus. hac ego Saturnum memini tellure receptum caelitibus regnis a Iove pulsus erat. inde diu genti mansit Saturnia nomen; dicta quoque est Latium terra latente deo. at bona posteritas puppem formavit in aere, hospitis adventum testificata dei. ipse solum colui, cuius placidissima laevum radit harenosi Thybridis unda latus. hic, ubi nunc Roma est, incaedua silva virebat, tantaque res paucis pascua bubus erat. arx mea collis erat, quem volgo nomine nostro nuncupat haec aetas Ianiculumque vocat. tunc ego regnabam, patiens cum terra deorum esset, et humanis numina mixta locis. nondum Iustitiam facinus mortale fugarat ultima de superis illa reliquit humum, proque metu populum sine vi pudor ipse regebat; nullus erat iustis reddere iura labor. nil mihi cum bello pacem postesque tuebar, et, clavem ostendens, haec ait arma gero. presserat ora deus. tunc sic ego nostra resolvi, voce mea voces eliciente dei cum tot sint iani, cur stas sacratus in uno, hic ubi iuncta foris templa duobus habes? ille, manu mulcens propexam ad pectora barbam, protinus Oebalii rettulit arma Tati, utque levis custos, armillis capta, Sabinos ad summae tacitos duxerit arcis iter. inde, velut nunc est, per quem descenditis, inquit arduus in valles per fora clivus erat. et iam contigerat portam, Saturnia cuius dempserat oppositas invidiosa seras; cum tanto veritus committere numine pugnam, ipse meae movi callidus artis opus, oraque, qua pollens ope sum, fontana reclusi, sumque repentinas eiaculatus aquas. ante tamen madidis subieci sulpura venis, clauderet ut Tatio fervidus umor iter. cuius ut utilitas pulsis percepta Sabinis, quae fuerat, tuto reddita forma loco est; ara mihi posita est parvo coniuncta sacello haec adolet flammis cum strue farra suis. at cur pace lates, motisque recluderis armis? nec mora, quaesiti reddita causa mihi est ut populo reditus pateant ad bella profecto, tota patet dempta ianua nostra sera. pace fores obdo, ne qua discedere possit; Caesareoque diu numine clausus ero. dixit, et attollens oculos diversa videntes aspexit toto quicquid in orbe fuit pax erat, et vestri, Germanice, causa triumphi, tradiderat famulas iam tibi Rhenus aquas. Iane, fac aeternos pacem pacisque ministros, neve suum praesta deserat auctor opus. Quod tamen ex ipsis licuit mihi discere fastis, sacravere patres hac duo templa die. accepit Phoebo nymphaque Coronide natum insula, dividua quam premit amnis aqua. Iuppiter in parte est cepit locus unus utrumque iunctaque sunt magno templa nepotis avo. . B F . C C . D C aQuid vetat et stellas, ut quaeque oriturque caditque, dicere? promissi pars sit et ista mei. felices animae, quibus haec cognoscere primis inque domos superas scandere cura fuit! credibile est illos pariter vitiisque locisque altius humanis exseruisse caput. non Venus et vinum sublimia pectora fregit officiumque fori militiaeve labor; nec levis ambitio perfusaque gloria fuco magnarumque fames sollicitavit opum. admovere oculis distantia sidera mentis aetheraque ingenio subposuere suo. sic petitur caelum, non ut ferat Ossan Olympus summaque Peliacus sidera tangat apex. nos quoque sub ducibus caelum metabimur illis, ponemusque suos ad vaga signa dies. Ergo ubi nox aderit venturis tertia Nonis, sparsaque caelesti rore madebit humus, octipedis frustra quaerentur bracchia Cancri praeceps occiduas ille subibit aquas. . E NON F aInstiterint Nonae, missi tibi nubibus atris signa dabunt imbres exoriente Lyra. . F F . G C . H C . A AGON ? NP aQuattuor adde dies ductos ex ordine Nonis, Ianus Agonali luce piandus erit. nominis esse potest succinctus causa minister, hostia caelitibus quo feriente cadit, qui calido strictos tincturus sanguine cultros semper agatne rogat nec nisi iussus agit. pars, quia non veniant pecudes, sed agantur, ab actu nomen Agonalem credit habere diem. pars putat hoc festum priscis Agnalia dictum, una sit ut proprio littera dempta loco. an, quia praevisos in aqua timet hostia cultros, a pecoris lux est ipsa notata metu? fas etiam fieri solitis aetate priorum nomina de ludis Graeca tulisse diem. et pecus antiquus dicebat agonia sermo; veraque iudicio est ultima causa meo. utque ea non certa est, ita rex placare sacrorum numina lanigerae coniuge debet ovis. victima quae dextra cecidit victrice vocatur; hostibus a domitis hostia nomen habet. ante, deos homini quod conciliare valeret, far erat et puri lucida mica salis. nondum pertulerat lacrimatas cortice murras acta per aequoreas hospita navis aquas, tura nec Euphrates nec miserat India costum, nec fuerant rubri cognita fila croci. ara dabat fumos herbis contenta Sabinis, et non exiguo laurus adusta sono; siquis erat factis prati de flore coronis qui posset violas addere, dives erat. hic, qui nunc aperit percussi viscera tauri, in sacris nullum culter habebat opus. prima Ceres avidae gavisa est sanguine porcae, ulta suas merita caede nocentis opes nam sata vere novo teneris lactentia sucis eruta saetigerae comperit ore suis. sus dederat poenas exemplo territus huius palmite debueras abstinuisse, caper. quem spectans aliquis dentes in vite prementem, talia non tacito dicta dolore dedit rode, caper, vitem tamen hinc, cum stabis ad aram, in tua quod spargi cornua possit erit. verba fides sequitur noxae tibi deditus hostis spargitur adfuso cornua, Bacche, mero. culpa sui nocuit, nocuit quoque culpa capellae quid bos, quid placidae commeruistis oves? flebat Aristaeus, quod apes cum stirpe necatas viderat inceptos destituisse favos; caerula quem genetrix aegre solata dolentem addidit haec dictis ultima verba suis siste, puer, lacrimas Proteus tua damna levabit quoque modo repares quae periere dabit. decipiat ne te versis tamen ille figuris, impediant geminas vincula firma manus. pervenit ad vatem iuvenis, resolutaque somno alligat aequorei bracchia capta senis. ille sua faciem transformis adulterat arte; mox domitus vinclis in sua membra redit, oraque caerulea tollens rorantia barba qua dixit repares arte requiris apes? obrue mactati corpus tellure iuvenci quod petis a nobis, obrutus ille dabit. iussa facit pastor; fervent examina putri de bove mille animas una necata dedit. poscit ovem fatum verbenas improba carpsit, quas pia dis ruris ferre solebat anus. quid tuti superest, animam cum ponat in aris lanigerumque pecus ruricolaeque boves? placat equo Persis radiis Hyperiona cinctum, ne detur celeri victima tarda deo. quod semel est geminae pro virgine caesa Dianae, nunc quoque pro nulla virgine cerva cadit. exta canum vidi Triviae libare Sapaeos et quicumque tuas accolit, Haeme, nives. caeditur et rigido custodi ruris asellus; causa pudenda quidem, sed tamen apta deo. festa corymbiferi celebrabas, Graecia, Bacchi, tertia quae solito tempore bruma refert. di quoque cultores in idem venere Lyaei et quicumque iocis non alienus erat, Panes et in Venerem Satyrorum prona iuventus quaeque colunt amnes solaque rura deae. venerat et senior pando Silenus asello, quique ruber pavidas inguine terret aves. dulcia qui dignum nemus in convivia nacti gramine vestitis accubuere toris vina dabat Liber, tulerat sibi quisque coronam, miscendas parce rivus agebat aquas. Naides effusis aliae sine pectinis usu, pars aderant positis arte manuque comis; illa super suras tunicam collecta ministrat, altera dissuto pectus aperta sinu; exserit haec umerum, vestes trahit illa per herbas, impediunt teneros vincula nulla pedes. hinc aliae Satyris incendia mitia praebent, pars tibi, qui pinu tempora nexa geris te quoque, inexstinctae Silene libidinis, urunt nequitia est quae te non sinit esse senem. at ruber, hortorum decus et tutela, Priapus omnibus ex illis Lotide captus erat hanc cupit, hanc optat, sola suspirat in illa, signaque dat nutu sollicitatque notis. fastus inest pulchris sequiturque superbia formam inrisum voltu despicit illa suo. nox erat, et vino somnum faciente iacebant corpora diversis victa sopore locis; Lotis in herbosa sub acernis ultima ramis, sicut erat lusu fessa, quievit humo. surgit amans animamque tenens vestigia furtim suspenso digitis fert taciturna gradu. ut tetigit niveae secreta cubilia nymphae, ipsa sui flatus ne sonet aura cavet; et iam finitima corpus librabat in herba illa tamen multi plena soporis erat. gaudet et a pedibus tracto velamine vota ad sua felici coeperat ire via. ecce rudens rauco Sileni vector asellus intempestivos edidit ore sonos. territa consurgit nymphe, manibusque Priapum reicit, et fugiens concitat omne nemus. at deus, obscena nimium quoque parte paratus, omnibus ad lunae lumina risus erat. morte dedit poenas auctor clamoris; et haec est Hellespontiaco victima grata deo. intactae fueratis aves, solacia ruris, adsuetum silvis innocuumque genus, quae facitis nidos et plumis ova fovetis, et facili dulces editis ore modos; sed nihil ista iuvant, quia linguae crimen habetis, dique putant mentes vos aperire suas. nec tamen hoc falsum nam, dis ut proxima quaeque, nunc pinna veras, nunc datis ore notas. tuta diu volucrum proles tum denique caesa est, iuveruntque deos indicis exta sui. ergo saepe suo coniunx abducta marito uritur Idaliis alba columba focis. nec defensa iuvant Capitolia, quo minus anser det iecur in lances, Inachioti, tuas. nocte deae Nocti cristatus caeditur ales, quod tepidum vigili provocet ore diem. Interea Delphin clarum super aequora sidus tollitur et patriis exserit ora vadis. . B EN aPostera lux hiemem medio discrimine signat, aequaque praeteritae quae superabit erit. . C CAR NP . D C aProxima prospiciet Tithono nupta relicto Arcadiae sacrum pontificale deae. te quoque lux eadem, Turni soror, aede recepit, hic ubi Virginea Campus obitur aqua. unde petam causas horum moremque sacrorum? deriget in medio quis mea vela freto? ipsa mone, quae nomen habes a carmine ductum, propositoque fave, ne tuus erret honor. orta prior luna, de se si creditur ipsi, a magno tellus Arcade nomen habet. hinc fuit Euander, qui, quamquam clarus utroque, nobilior sacrae sanguine matris erat; quae, simul aetherios animo conceperat ignes, ore dabat vero carmina plena dei. dixerat haec nato motus instare sibique, multaque praeterea tempore nacta fidem. nam iuvenis nimium vera cum matre fugatus deserit Arcadiam Parrhasiumque larem. cui genetrix flenti fortuna viriliter inquit siste, precor, lacrimas ista ferenda tibi est. sic erat in fatis, nec te tua culpa fugavit, sed deus offenso pulsus es urbe deo. non meriti poenam pateris, sed numinis iram est aliquid magnis crimen abesse malis. conscia mens ut cuique sua est, ita concipit intra pectora pro facto spemque metumque suo. nec tamen ut primus maere mala talia passus obruit ingentes ista procella viros. passus idem est Tyriis qui quondam pulsus ab oris Cadmus in Aonia constitit exul humo; passus idem Tydeus et idem Pagasaeus Iason, et quos praeterea longa referre mora est. omne solum forti patria est, ut piscibus aequor, ut volucri vacuo quicquid in orbe patet. nec fera tempestas toto tamen horret in anno et tibi, crede mihi, tempora veris erunt. vocibus Euander firmata mente parentis nave secat fluctus Hesperiamque tenet. iamque ratem doctae monitu Carmentis in amnem egerat et Tuscis obvius ibat aquis fluminis illa latus, cui sunt vada iuncta Tarenti, aspicit et sparsas per loca sola casas; utque erat, immissis puppem stetit ante capillis, continuitque manum torva regentis iter, et procul in dextram tendens sua bracchia ripam pinea non sano ter pede texta ferit, neve daret saltum properans insistere terrae vix est Euandri vixque retenta manu; di que petitorum dixit salvete locorum, tuque, novos caelo terra datura deos, fluminaque et fontes, quibus utitur hospita tellus, et nemorum silvae Naiadumque chori, este bonis avibus visi natoque mihique, ripaque felici tacta sit ista pede. fallor, an hi fient ingentia moenia colles, iuraque ab hac terra cetera terra petet? montibus his olim totus promittitur orbis. quis tantum fati credat habere locum? et iam Dardaniae tangent haec litora pinus hic quoque causa novi femina Martis erit. care nepos Palla, funesta quid induis arma? indue non humili vindice caesus eris. victa tamen vinces eversaque, Troia, resurges obruit hostiles ista ruina domos. urite victrices Neptunia Pergama flammae num minus hic toto est altior orbe cinis? iam pius Aeneas sacra et, sacra altera, patrem adferet Iliacos accipe, Vesta, deos. tempus erit cum vos orbemque tuebitur idem, et fient ipso sacra colente deo, et penes Augustos patriae tutela manebit hanc fas imperii frena tenere domum. inde nepos natusque dei, licet ipse recuset, pondera caelesti mente paterna feret, utque ego perpetuis olim sacrabor in aris, sic Augusta novum Iulia numen erit. talibus ut dictis nostros descendit in annos, substitit in medio praescia lingua sono. puppibus egressus Latia stetit exul in herba felix, exilium cui locus ille fuit! nec mora longa fuit stabant nova tecta, nec alter montibus Ausoniis Arcade maior erat. ecce boves illuc Erytheidas adplicat heros emensus longi claviger orbis iter, dumque huic hospitium domus est Tegeaea, vagantur incustoditae lata per arva boves. mane erat excussus somno Tirynthius actor de numero tauros sentit abesse duos. nulla videt quaerens taciti vestigia furti traxerat aversos Cacus in antra ferox, Cacus, Aventinae timor atque infamia silvae, non leve finitimis hospitibusque malum. dira viro facies, vires pro corpore, corpus grande pater monstri Mulciber huius erat, proque domo longis spelunca recessibus ingens, abdita, vix ipsis invenienda feris; ora super postes adfixaque bracchia pendent, squalidaque humanis ossibus albet humus. servata male parte boum Iove natus abibat mugitum rauco furta dedere sono. accipio revocamen ait, vocemque secutus impia per silvas ultor ad antra venit. ille aditum fracti praestruxerat obice montis; vix iuga movissent quinque bis illud opus. nititur hic umeris caelum quoque sederat illis, et vastum motu conlabefactat onus. quod simul eversum est, fragor aethera terruit ipsum, ictaque subsedit pondere molis humus. prima movet Cacus conlata proelia dextra remque ferox saxis stipitibusque gerit. quis ubi nil agitur, patrias male fortis ad artes confugit, et flammas ore sonante vomit; quas quotiens proflat, spirare Typhoea credas et rapidum Aetnaeo fulgur ab igne iaci. occupat Alcides, adductaque clava trinodis ter quater adverso sedit in ore viri. ille cadit mixtosque vomit cum sanguine fumos et lato moriens pectore plangit humum. immolat ex illis taurum tibi, Iuppiter, unum victor et Euandrum ruricolasque vocat, constituitque sibi, quae Maxima dicitur, aram, hic ubi pars Urbis de bove nomen habet. nec tacet Euandri mater prope tempus adesse Hercule quo tellus sit satis usa suo. at felix vates, ut dis gratissima vixit, possidet hunc Iani sic dea mense diem. . E EID NP . F EN aIdibus in magni castus Iovis aede sacerdos semimaris flammis viscera libat ovis; redditaque est omnis populo provincia nostro et tuus Augusto nomine dictus avus. perlege dispositas generosa per atria ceras contigerunt nulli nomina tanta viro. Africa victorem de se vocat, alter Isauras aut Cretum domitas testificatur opes; hunc Numidae faciunt, illum Messana superbum; ille Numantina traxit ab urbe notam et mortem et nomen Druso Germania fecit; me miserum, virtus quam brevis illa fuit! si petat a victis, tot sumet nomina Caesar quot numero gentes maximus orbis habet. ex uno quidam celebres aut torquis adempti aut corvi titulos auxiliaris habent. Magne, tuum nomen rerum est mensura tuarum sed qui te vicit nomine maior erat. nec gradus est supra Fabios cognominis ullus illa domus meritis Maxima dicta suis. sed tamen humanis celebrantur honoribus omnes, hic socium summo cum Iove nomen habet. sancta vocant augusta patres, augusta vocantur templa sacerdotum rite dicata manu huius et augurium dependet origine verbi et quodcumque sua Iuppiter auget ope. augeat imperium nostri ducis, augeat annos, protegat et vestras querna corona fores auspicibusque deis tanti cognominis heres omine suscipiat, quo pater, orbis onus. . G CAR NP aRespiciet Titan actas ubi tertius Idus, fient Parrhasiae sacra relata deae. nam prius Ausonias matres carpenta vehebant haec quoque ab Euandri dicta parente reor; mox honor eripitur, matronaque destinat omnis ingratos nulla prole novare viros, neve daret partus, ictu temeraria caeco visceribus crescens excutiebat onus. corripuisse patres ausas immitia nuptas, ius tamen exemptum restituisse ferunt, binaque nunc pariter Tegeaeae sacra parenti pro pueris fieri virginibusque iubent. scortea non illi fas est inferre sacello, ne violent puros exanimata focos. siquis amas veteres ritus, adsiste precanti; nomina percipies non tibi nota prius. Porrima placatur Postvertaque, sive sorores, sive fugae comites, Maenali diva, tuae; altera quod porro fuerat cecinisse putatur, altera venturum postmodo quicquid erat. . H C NP inde ab anno p. C. aCandida, te niveo posuit lux proxima templo, qua fert sublimes alta Moneta gradus, nunc bene prospiciens Latiam Concordia turbam, nunc te sacratae constituere manus. Furius antiquam, populi superator Etrusci, voverat et voti solverat ille fidem. causa, quod a patribus sumptis secesserat armis volgus, et ipsa suas Roma timebat opes. causa recens melior passos Germania crines porrigit auspiciis, dux venerande, tuis. inde triumphatae libasti munera gentis templaque fecisti, quam colis ipse, deae. hanc tua constituit genetrix et rebus et ara, sola toro magni digna reperta Iovis. . A C, postea NP a . B C . C C . D C . E C . F C . G C Haec ubi transierint, Capricorno, Phoebe, relicto per iuvenis curres signa regentis aquam. septimus hinc Oriens cum se demiserit undis, fulgebit toto iam Lyra nulla polo. . H C . A C . B C aSidere ab hoc ignis venienti nocte, Leonis qui micat in medio pectore, mersus erit. Ter quater evolvi signantes tempora fastos, nec Sementiva est ulla reperta dies; cum mihi sensit enim lux haec indicitur inquit Musa, quid a fastis non stata sacra petis? utque dies incerta sacri, sic tempora certa, seminibus iactis est ubi fetus ager. state coronati plenum ad praesepe, iuvenci cum tepido vestrum vere redibit opus. rusticus emeritum palo suspendat aratrum omne reformidat frigore volnus humus. vilice, da requiem terrae semente peracta; da requiem, terram qui coluere, viris. pagus agat festum pagum lustrate, coloni, et date paganis annua liba focis. placentur frugum matres, Tellusque Ceresque, farre suo gravidae visceribusque suis officium commune Ceres et Terra tuentur; haec praebet causam frugibus, illa locum. consortes operis, per quas correcta vetustas quernaque glans victa est utiliore cibo, frugibus immensis avidos satiate colonos, ut capiant cultus praemia digna sui. vos date perpetuos teneris sementibus auctus, nec nova per gelidas herba sit usta nives. cum serimus, caelum ventis aperite serenis; cum latet, aetheria spargite semen aqua. neve graves cultis Cerialia rura cavete agmine laesuro depopulentur aves. vos quoque, formicae, subiectis parcite granis post messem praedae copia maior erit. interea crescat scabrae robiginis expers nec vitio caeli palleat ulla seges, et neque deficiat macie nec pinguior aequo divitiis pereat luxuriosa suis; et careant loliis oculos vitiantibus agri, nec sterilis culto surgat avena solo; triticeos fetus passuraque farra bis ignem hordeaque ingenti fenore reddat ager. haec ego pro vobis, haec vos optate coloni, efficiatque ratas utraque diva preces. bella diu tenuere viros erat aptior ensis vomere, cedebat taurus arator equo; sarcula cessabant, versique in pila ligones, factaque de rastri pondere cassis erat. gratia dis domuique tuae religata catenis iampridem vestro sub pede Bella iacent. sub iuga bos veniat, sub terras semen aratas Pax Cererem nutrit, Pacis alumna Ceres. . C C . D C . E F ? NP aAt quae venturas praecedit sexta Kalendas, hac sunt Ledaeis templa dicata deis fratribus illa deis fratres de gente deorum circa Iuturnae composuere lacus. . F NP . GC aIpsum nos carmen deduxit Pacis ad aram haec erit a mensis fine secunda dies. frondibus Actiacis comptos redimita capillos, Pax, ades et toto mitis in orbe mane. dum desint hostes, desit quoque causa triumphi tu ducibus bello gloria maior eris. sola gerat miles, quibus arma coerceat, arma, canteturque fera nil nisi pompa tuba. horreat Aeneadas et primus et ultimus orbis siqua parum Romam terra timebat, amet. tura, sacerdotes, Pacalibus addite flammis, albaque perfusa victima fronte cadat; utque domus, quae praestat eam, cum pace perennet ad pia propensos vota rogate deos. Sed iam prima mei pars est exacta laboris, cumque suo finem mense libellus habet. Publius Ovidius Naso, Tristia .. TRISTIA LIBER PRIMUS I Parvenec invideosine me, liber, ibis in Vrbem, .. ei mihi, quo domino non licet ire tuo! vade, sed incultus, qualem decet exulis esse; infelix habitum temporis huius habe. nec te purpureo velent vaccinia fuco non est conveniens luctibus ille color nec titulus minio, nec cedro charta notetur, candida nec nigra cornua fronte geras. felices ornent haec instrumenta libellos fortunae memorem te decet esse meae. nec fragili geminae poliantur pumice frontes, hirsutus sparsis ut videare comis. neve liturarum pudeat; qui viderit illas, de lacrimis factas sentiat esse meis. vade, liber, verbisque meis loca grata saluta contingam certe quo licet illa pede. siquis, ut in populo, nostri non inmemor illi, siquis, qui, quid agam, forte requirat, erit, vivere me dices, salvum tamen esse negabis; id quoque, quod vivam, munus habere dei. atque ita tu tacitus, quaerent si plura legentes, ne, quae non opus est, forte loquare, cave! protinus admonitus repetet mea crimina lector, et peragar populi publicus ore reus. tu cave defendas, quamvis mordebere dictis; causa patrocinio non bona maior erit. invenies aliquem, qui me suspiret ademptum, carmina nec siccis perlegat ista genis, et tacitus secum, ne quis malus audiat, optet, sit mea lenito Caesare poena levis. nos quoque, quisquis erit, ne sit miser ille, precamur, placatos miseris qui volet esse deos; quaeque volet, rata sint, ablataque principis ira sedibus in patriis det mihi posse mori. ut peragas mandata, liber, culpabere forsan ingeniique minor laude ferere mei. iudicis officium est ut res, ita tempora rerum quaerere quaesito tempore tutus eris. carmina proveniunt animo deducta sereno; nubila sunt subitis pectora nostra malis. carmina secessum scribentis et otia quaerunt; me mare, me venti, me fera iactat hiems. carminibus metus omnis obest; ego perditus ensem haesurum iugulo iam puto iamque meo. haec quoque quod facio, iudex mirabitur aequus, scriptaque cum venia qualiacumque leget. da mihi Maeoniden et tot circumice casus, ingenium tantis excidet omne malis. denique securus famae, liber, ire memento, nec tibi sit lecto displicuisse pudor. non ita se praebet nobis Fortuna secundam, ut tibi sit ratio laudis habenda tuae. donec eram sospes, tituli tangebar amore, quaerendique mihi nominis ardor erat; carmina nunc si non studiumque, quod obfuit, odi, sit satis ingenio sic fuga parta meo. tu tamen i pro me, tu, cui licet, aspice Romam. di facerent, possem nunc meus esse liber! nec te, quod venias magnam peregrinus in Vrbem, ignotum populo posse venire puta. ut titulo careas, ipso noscere colore; dissimulare velis, te liquet esse meum. clam tamen intrato, ne te mea carmina laedant; non sunt ut quondam plena favoris erant. siquis erit, qui te, quia sis meus, esse legendum non putet, e gremio reiciatque suo, inspice dic titulum non sum praeceptor amoris; quas meruit, poenas iam dedit illud opus. forsitan expectes, an in alta Palatia missum scandere te iubeam Caesareamque domum. ignoscant augusta mihi loca dique locorum! venit in hoc illa fulmen ab arce caput. esse quidem memini mitissima sedibus illis numina, sed timeo qui nocuere deos. terretur minimo pennae stridore columba, unguibus, accipiter, saucia facta tuis. nec procul a stabulis audet discedere, siqua excussa est avidi dentibus agna lupi. vitaret caelum Phaëthon, si viveret, et quos optarat stulte, tangere nollet equos. me quoque, quae sensi, fateor Iovis arma timere me reor infesto, cum tonat, igne peti. quicumque Argolica de classe Capherea fugit, semper ab Euboicis vela retorquet aquis; et mea cumba semel vasta percussa procella illum, quo laesa est, horret adire locum. ergo cave, liber, et timida circumspice mente, ut satis a media sit tibi plebe legi. dum petit infirmis nimium sublimia pennis Icarus, aequoreis nomina fecit aquis. difficile est tamen hinc remis utaris an aura, dicere consilium resque locusque dabunt. si poteris vacuo tradi, si cuncta videbis mitia, si vires fregerit ira suas, siquis erit, qui te dubitantem et adire timentem tradat, et ante tamen pauca loquatur, adi. luce bona dominoque tuo felicior ipse pervenias illuc et mala nostra leves. namque ea vel nemo, vel qui mihi vulnera fecit solus Achilleo tollere more potest. tantum ne noceas, dum vis prodesse, videto nam spes est animi nostra timore minor quaeque quiescebat, ne mota resaeviat ira et poenae tu sis altera causa, cave! cum tamen in nostrum fueris penetrale receptus, contigerisque tuam, scrinia curva, domum, aspicies illic positos ex ordine fratres, quos studium cunctos evigilavit idem. cetera turba palam titulos ostendet apertos, et sua detecta nomina fronte geret; tres procul obscura latitantes parte videbis; sic quoque, quod nemo nescit, amare docent. hos tu vel fugias, vel, si satis oris habebis, Oedipodas facito Telegonosque voces. deque tribus, moneo, si qua est tibi cura parentis, ne quemquam, quamvis ipse docebit, ames. sunt quoque mutatae, ter quinque volumina, formae, nuper ab exequiis carmina rapta meis. his mando dicas, inter mutata referri fortunae vultum corpora posse meae, namque ea dissimilis subito est effecta priori, flendaque nunc, aliquo tempore laeta fuit. plura quidem mandare tibi, si quaeris, habebam, sed vereor tardae causa fuisse viae; et si quae subeunt, tecum, liber, omnia ferres, sarcina laturo magna futurus eras. longa via est, propera! nobis habitabitur orbis ultimus, a terra terra remota mea. LIBER PRIMVS BRVTO Naso Tomitanae iam non nouus incola terrae .. hoc tibi de Getico litore mittit opus. Si uacat, hospitio peregrinos, Brute, libellos excipe dumque aliquo, quolibet abde modo. Publica non audent intra monimenta uenire, ne suus hoc illis clauserit auctor iter. A, quotiens dixi Certe nil turpe docetis, ite, patet castis uersibus ille locus. Non tamen accedunt, sed, ut aspicis ipse, latere sub lare priuato tutius esse putant. Quaeris ubi hos possis nullo componere laeso? Qua steterant Artes, pars uacat illa tibi. Quid ueniant nouitate roges fortasse sub ipsa. Accipe quodcumque est, dummodo non sit amor. Inuenies, quamuis non est miserabilis index, non minus hoc illo triste quod ante dedi. Rebus idem titulo differt, et epistula cui sit non occultato nomine missa docet. Nec uos hoc uultis, sed nec prohibere potestis Musaque ad inuitos officiosa uenit. Quicquid id est, adiunge meis; nihil inpedit ortos exule seruatis legibus Vrbe frui. Quod metuas non est Antoni scripta leguntur doctus et in promptu scrinia Brutus habet. Nec me nominibus furiosus confero tantis saeua deos contra non tamen arma tuli. Denique Caesareo, quod non desiderat ipse, non caret e nostris ullus honore liber. Si dubitas de me, laudes admitte deorum et carmen dempto nomine sume meum. Adiuuat in bello pacatae ramus oliuae proderit auctorem pacis habere nihil? Cum foret Aeneae ceruix subiecta parenti, dicitur ipsa uiro flamma dedisse uiam. Fert liber Aeneaden, et non iter omne patebit? At patriae pater hic, ipsius ille fuit. Ecquis ita est audax ut limine cogat abire iactantem Pharia tinnula sistra manu? Ante deum Matrem cornu tibicen adunco cum canit, exiguae quis stipis aera negat? Scimus ab imperio fieri nil tale Dianae; unde tamen uiuat uaticinator habet. Ipsa mouent animos superorum numina nostros turpe nec est tali credulitate capi. En, ego pro sistro Phrygiique foramine buxi gentis Iuleae nomina sancta fero. Vaticinor moneoque locum date sacra ferenti; non mihi, sed magno poscitur ille deo, nec, quia uel merui uel sensi principis iram, a nobis ipsum nolle putate coli. Vidi ego linigerae numen uiolasse fatentem Isidis Isiacos ante sedere focos. Alter ob huic similem priuatus lumine culpam clamabat media se meruisse uia. Talia caelestes fieri praeconia gaudent, ut sua quid ualeant numina teste probent. Saepe leuant poenas ereptaque lumina reddunt, cum bene peccati paenituisse uident. Paenitet, o! si quid miserorum creditur ulli, paenitet et facto torqueor ipse meo. Cumque sit exilium, magis est mihi culpa dolori estque pati poenam quam meruisse minus. Vt mihi di faueant, quibus est manifestior ipse, poena potest demi, culpa perennis erit. Mors faciet certe ne sim, cum uenerit, exul; ne non peccarim mors quoque non faciet. Non igitur mirum, si mens mea tabida facta de niue manantis more liquescit aquae. Estur ut occulta uitiata teredine nauis, aequorei scopulos ut cauat unda salis, roditur ut scabra positum rubigine ferrum, conditus ut tineae carpitur ore liber, sic mea perpetuos curarum pectora morsus, fine quibus nullo conficiantur, habent. Nec prius hi mentem stimuli quam uita relinquet quique dolet citius quam dolor ipse cadet. Hoc mihi si superi, quorum sumus omnia, credent, forsitan exigua dignus habebor ope, inque locum Scythico uacuum mutabor ab arcu. Plus isto duri si precer oris ero. Publius Ovidius Naso, Ibis IBIS Tempus ad hoc, lustris bis iam mihi quinque peractis, Omne fuit Musae carmen inerme meae; Nullaque, quae possit, scriptis tot milibus, extat Littera Nasonis sanguinolenta legi Nec quemquam nostri nisi me laesere libelli, Artificis periit cum caput Arte sua. Unus et hoc ipsum est iniuria magna perennem Candoris titulum non sinit esse mei. Quisquis is est nam nomen adhuc utcumque tacebo, Cogit inassuetas sumere tela manus. Ille relegatum gelidos aquilonis ad ortus Non sinit exilio delituisse meo; Vulneraque inmitis requiem quaerentia vexat, Iactat et in toto nomina nostra foro; Perpetuoque mihi sociatam foedere lecti Non patitur vivi funera flere viri. Cumque ego quassa meae complectar membra carinae, Naufragii tabulas pugnat habere mei Et qui debuerat subitas extinguere flammas, Hic praedam medio raptor ab igne petit. Nititur, ut profugae desint alimenta senectae Heu! quanto est nostris dignior ipse malis! Di melius! quorum longe mihi maximus ille est, Qui nostras inopes noluit esse vias. Huic igitur meritas grates, ubicumque licebit, Pro tam mansueto pectore semper agam. Audiat hoc Pontus faciet quoque forsitan idem, Terra sit ut propior testificanda mihi. At tibi, calcasti qui me, violente, iacentem, Qua licet ei misero! debitus hostis ero. Desinet esse prius contrarius ignibus umor, Iunctaque cum luna lumina solis erunt; Parsque eadem caeli zephyros emittet et euros, Et tepidus gelido flabit ab axe notus; Et ver autumno, brumae miscebitur aestas, Atque eadem regio vesper et ortus erit; Et nova fraterno veniet concordia fumo, Quem vetus accensa separat ira pyra Quam mihi sit tecum positis, quae sumpsimus, armis Gratia, commissis, improbe, rupta tuis. Pax erit haec nobis, donec mihi vita manebit, Cum pecore infirmo quae solet esse lupis. Prima quidem coepto committam proelia versu, Non soleant quamvis hoc pede bella geri Utque petit primo plenum flaventis harenae Nondum calfacti militis hasta solum, Sic ego te nondum ferro iaculabor acuto, Protinus invisum nec petet hasta caput; Et neque nomen in hoc nec dicam facta libello, Teque brevi, qui sis, dissimulare sinam. Postmodo, si perges, in te mihi liber iambus Tincta Lycambeo sanguine tela dabit. Nunc quo Battiades inimicum devovet Ibin, Hoc ego devoveo teque tuosque modo. Utque ille, historiis involvam carmina caecis Non soleam quamvis hoc genus ipse sequi. Illius ambages imitatus in Ibide dicar Oblitus moris iudiciique mei. Et quoniam, qui sis, nondum quaerentibus edo, Ibidis interea tu quoque nomen habe; Utque mei versus aliquantum noctis habebunt, Sic vitae series tota sit atra tuae. Haec tibi natali facito, Ianique kalendis Non mentituro quilibet ore legat. Di maris et terrae, quique his meliora tenetis Inter diversos cum Iove regna polos, Huc, precor, huc vestras omnes advertite mentes, Et sinite optatis pondus inesse meis Ipsaque tu tellus, ipsum cum fluctibus aequor, Ipse meas aether accipe summe preces; Sideraque et radiis circumdata solis imago, Lunaque, quae numquam quo prius orbe micas, Noxque tenebrarum specie reverenda tuarum; Quaeque ratum triplici pollice netis opus, Quique per infernas horrendo murmure valles Inperiuratae laberis amnis aquae, Quasque ferunt torto vittatis angue capillis Carceris obscuras ante sedere fores; Vos quoque, plebs superum, Fauni Satyrique Laresque Fluminaque et nymphae semideumque genus Denique ab antiquo divi veteresque novique In nostrum cuncti tempus, adeste, chao, Carmina dum capiti male fido dira canentur Et peragent partes ira dolorque suas. Adnuite optatis omnes ex ordine nostris, Et sit pars voti nulla caduca mei. Quaeque precor, fiant ut non mea dicta, sed illa Pasiphaës generi verba fuisse putet. Quasque ego transiero poenas, patiatur et illas; Plenius ingenio sit miser ille meo! Neve minus noceant fictum execrantia nomen Vota, minus magnos commoveantve deos Illum ego devoveo, quem mens intellegit, Ibin, Qui se scit factis has meruisse preces. Nulla mora est in me peragam rata vota sacerdos. Quisquis ades sacris, ore favete, meis; Quisquis ades sacris, lugubria dicite verba, Et fletu madidis Ibin adite genis Ominibusque malis pedibusque occurrite laevis, Et nigrae vestes corpora vestra tegant! Tu quoque, quid dubitas ferales sumere vittas? Iam stat, ut ipse vides, funeris ara tui. Pompa parata tibi est votis mora tristibus absit Da iugulum cultris, hostia dira, meis. Terra tibi fruges, amnis tibi deneget undas, Deneget afflatus ventus et aura suos. Nec tibi sol calidus, nec sit tibi lucida Phoebe, Destituant oculos sidera clara tuos. Nec se Vulcanus nec se tibi praebeat aër, Nec tibi det tellus nec tibi pontus iter. Exul, inops erres, alienaque limina lustres, Exiguumque petas ore tremente cibum. Nec corpus querulo nec mens vacet aegra dolore, Noxque die gravior sit tibi, nocte dies. Sisque miser semper, nec sis miserabilis ulli Gaudeat adversis femina virque tuis. Accedat lacrimis odium, dignusque putere, Qui, mala cum tuleris plurima, plura feras. Sitque, quod est rarum, solito defecta favore Fortunae facies invidiosa tuae. Causaque non desit, desit tibi copia mortis Optatam fugiat vita coacta necem Luctatusque diu cruciatos spiritus artus Deserat, et longa torqueat ante mora. Evenient. dedit ipse mihi modo signa futuri Phoebus, et a laeva maesta volavit avis. Certe ego, quae voveo, superos motura putabo, Speque tuae mortis, perfide, semper alar. Et prius hanc animam, nimium tibi saepe petitam, Auferet illa dies, quae mihi sera venit, Quam dolor hic umquam spatio evanescere possit, Leniat aut odium tempus et hora meum. Pugnabunt arcu dum Thraces, Iazyges hasta, Dum tepidus Ganges, frigidus Hister erit; Robora dum montes, dum mollia pabula campi, Dum Tiberis liquidas Tuscus habebit aquas, Tecum bella geram; nec mors mihi finiet iras, Saeva sed in manes manibus arma dabit. Tum quoque, cum fuero vacuas dilapsus in auras, Exsanguis mores oderit umbra tuos, Tum quoque factorum veniam memor umbra tuorum, Insequar et vultus ossea forma tuos. Sive ego, quod nolim, longis consumptus ab annis, Sive manu facta morte solutus ero Sive per inmensas iactabor naufragus undas, Nostraque longinquus viscera piscis edet Sive peregrinae carpent mea membra volucres Sive meo tinguent sanguine rostra lupi Sive aliquis dignatus erit subponere terrae Et dare plebeio corpus inane rogo Quidquid ero, Stygiis erumpere nitar ab oris, Et tendam gelidas ultor in ora manus. Me vigilans cernes, tacitis ego noctis in umbris Excutiam somnos visus adesse tuos. Denique quidquid ages, ante os oculosque volabo Et querar, et nulla sede quietus eris. Verbera saeva dabunt sonitum nexaeque colubrae, Conscia fumabunt semper ad ora faces. His vivus furiis agitabere, mortuus isdem, Et brevior poena vita futura tua est. Nec tibi continget funus lacrimaeque tuorum; Indeploratum proiciere caput; Carnificisque manu, populo plaudente, traheris, Infixusque tuis ossibus uncus erit. Ipsae te fugient, quae carpunt omnia, flammae; Respuet invisum iusta cadaver humus. Unguibus et rostro crudus trahet ilia vultur Et scindent avidi perfida corda canes, Deque tuo fietlicet hac sis laude superbus Insatiabilibus corpore rixa lupis. In loca ab Elysiis diversa fugabere campis, Quasque tenet sedes noxia turba, coles. Sisyphus est illic saxum volvensque petensque, Quique agitur rapidae vinctus ab orbe rotae, Iugeribusque novem summus qui distat ab imo, Visceraque assiduae debita praebet avi. Quaeque gerunt umeris perituras Belides undas, Exulis Aegypti, turba cruenta, nurus. Poma pater Pelopis praesentia quaerit, et idem Semper eget liquidis, semper abundat aquis. Hic tibi de Furiis scindet latus una flagello, Ut sceleris numeros confiteare tui Altera Tartareis sectos dabit anguibus artus Tertia fumantes incoquet igne genas. Noxia mille modis lacerabitur umbra, tuasque Aeacus in poenas ingeniosus erit. In te transcribet veterum tormenta reorum Sontibus antiquis causa quietis eris. Sisyphe, cui tradas revolubile pondus, habebis Versabunt celeres nunc nova membra rotae Hic et erit, ramos frustra qui captet et undas Hic inconsumpto viscere pascet aves. Nec mortis poenas mors altera finiet huius, Horaque erit tantis ultima nulla malis. Inde ego pauca canam, frondes ut siquis ab Ida Aut summam Libyco de mare carpat aquam. Nam neque, quot flores Sicula nascantur in Hybla, Quotve ferat, dicam, terra Cilissa crocos, Nec cum tristis hiems Aquilonis inhorruit alis, Quam multa fiat grandine canus Athos; Nec mala voce mea poterunt tua cuncta referri, Ora licet tribuas multiplicata mihi. Tot tibi vae! misero venient talesque ruinae, Ut cogi in lacrimas me quoque posse putem. Illae me lacrimae facient sine fine beatum Dulcior hic risu tunc mihi fletus erit. Natus es infelix,ita di voluerenec ulla Commoda nascenti stella levisve fuit. Non Venus affulsit, non illa Iuppiter hora, Lunaque non apto solque fuere loco, Nec satis utiliter positos tibi praebuit ignes Quem peperit magno lucida Maia Iovi. Te fera nec quicquam placidum spondentia Martis Sidera presserunt falciferique senis. Lux quoque natalis, ne quid nisi triste videres, Turpis et inductis nubibus atra fuit. Haec est, in fastis cui dat gravis Allia nomen, Quaeque dies Ibin, publica damna tulit. Qui simul impura matris prolapsus ab alvo Cinyphiam foedo corpore pressit humum, Sedit in adverso nocturnus culmine bubo, Funereoque graves edidit ore sonos. Protinus Eumenides lavere palustribus undis, Qua cava de Stygiis fluxerat unda vadis, Pectoraque unxerunt Erebeae felle colubrae, Terque cruentatas increpuere manus. Gutturaque imbuerunt infantia lacte canino Hic primus pueri venit in ora cibus Perbibit inde suae rabiem nutricis alumnus, Latrat et in toto verba canina foro. Membraque vinxerunt tinctis ferrugine pannis, A male deserto quos rapuere rogo Et, ne non fultum nuda tellure iaceret, Molle super silices inposuere caput. Iamque recessurae viridi de stipite factas Admorunt oculos usque sub ora faces. Flebat, ut est fumis infans contactus amaris, De tribus est cum sic una locuta soror Tempus in inmensum lacrimas tibi movimus istas, Quae semper causa sufficiente cadent. Dixerat; at Clotho iussit promissa valere, Nevit et infesta stamina pulla manu; Et, ne longa suo praesagia diceret ore, Fata canet vates qui tua, dixit, erit. Ille ego sum vates ex me tua vulnera disces, Dent modo di vires in mea verba suas; Carminibusque meis accedent pondera rerum, Quae rata per luctus experiere tuos. Neve sine exemplis aevi cruciere prioris, Sint tua Troianis non leviora malis, Quantaque clavigeri Poeantius Herculis heres, Tanta venenato vulnera crure geras. Nec levius doleas, quam qui bibit ubera cervae, Armatique tulit vulnus, inermis opem; Quique ab equo praeceps in Aleïa decidit arva, Exitio facies cui sua paene fuit. Id quod Amyntorides videas, trepidumque ministro Praetemptes baculo luminis orbus iter. Nec plus aspicias quam quem sua filia rexit, Expertus scelus est cuius uterque parens Qualis erat, postquam est iudex de lite iocosa Sumptus, Apollinea clarus in arte senex Qualis et ille fuit, quo praecipiente columba Est data Palladiae praevia duxque rati Quique oculis caruit, per quos male viderat aurum, Inferias nato quos dedit orba parens Pastor ut Aetnaeus, cui casus ante futuros Telemus Eurymides vaticinatus erat Ut duo Phinidae, quibus idem lumen ademit, Qui dedit ut Thamyrae Demodocique caput Sic aliquis tua membra secet, Saturnus ut illas Subsecuit partes, unde creatus erat. Nec tibi sit melior tumidis Neptunus in undis, Quam cui sunt subitae frater et uxor aves; Sollertique viro, lacerae quem fracta tenentem Membra ratis Semeles est miserata soror. Vel tua, ne poenae genus hoc cognoverit unus, Viscera diversis scissa ferantur equis Vel quae, qui redimi Romano turpe putavit, A duce Puniceo pertulit, ipse feras. Nec tibi subsidio praesens sit numen, ut illi, Cui nihil Hercei profuit ara Iovis. Utque dedit saltus a summa Thessalus Ossa, Tu quoque saxoso praecipitere iugo. Aut velut Eurylochi, qui sceptrum cepit ab illo, Sint artus avidis anguibus esca tui. Vel tua maturet, sicut Minoïa fata, Per caput infusae fervidus umor aquae. Utque parum mitis, sed non impune, Prometheus, Aërias volucres sanguine fixus alas. Aut ut Erecthides, magno ter ab Hercule victus, Caesus in inmensum proiciare fretum. Aut ut Amyntiaden, turpi dilectus amore Oderit, et saevo vulneret ense puer. Nec tibi fida magis misceri pocula possint, Quam qui cornigero de Iove natus erat. More vel intereas capti suspensus Achaei, Qui miser aurifera teste pependit aqua. Aut ut Achilliden, cognato nomine clarum, Opprimat hostili tegula iacta manu. Nec tua quam Pyrrhi felicius ossa quiescant, Sparsa per Ambracias quae iacuere vias. Nataque ut Aeacidae iaculis moriaris adactis; Non licet hoc Cereri dissimulare sacrum. Utque nepos dicti nostro modo carmine regis, Cantharidum sucos dante parente bibas. Aut pia te caeso dicatur adultera, sicut Qua cecidit Leucon vindice, dicta pia est. Inque pyram tecum carissima corpora mittas, Quem finem vitae Sardanapallus habet. Utque Iovis Libyci templum violare parantes, Acta noto vultus condat harena tuos. Utque necatorum Darei fraude secundi, Sic tua subsidens devoret ora cinis. Aut ut olivifera quondam Sicyone profecto, Sit frigus mortis causa famesque tuae. Aut ut Atarnites, insutus pelle iuvenci Turpiter ad dominum praeda ferare tuum. Inque tuo thalamo ritu iugulere Pheraei, Qui datus est leto coniugis ense suae, Quosque putas fidos, ut Larisaeus Aleuas Vulnere non fidos experiare tuo. Utque Milo, sub quo cruciata est Pisa tyranno, Vivus in occultas praecipiteris aquas. Quaeque in Adimantum Phyllesia regna tenentem A Iove venerunt, te quoque tela petant. Aut ut Amastriacis quondam Lenaeus ab oris, Nudus Achillea destituaris humo. Utque vel Eurydamas ter circum busta Thrasylli Est Larisaeis raptus ab hoste rotis, Vel qui, quae fuerat tutatus moenia saepe, Corpore lustravit non diuturna suo, Utque novum passa genus Hippomeneïde poenae Tractus in Actaea fertur adulter humo, Sic, ubi vita tuos invisa reliquerit artus, Ultores rapiant turpe cadaver equi. Viscera sic aliquis scopulus tua figat, ut olim Fixa sub Euboico Graia fuere sinu; Utque ferox periit et fulmine et aequore raptor, Sic te mersuras adiuvet ignis aquas. Mens quoque sic furiis vecors agitetur, ut illi, Unum qui toto corpore vulnus habet; Utque Dryantiadae Rhodopeïa regna tenenti, In gemino dispar cui pede cultus erat, Ut fuit Oetaeo quondam generoque draconum Tisamenique patri Calliroësque viro. Nec tibi contingat matrona pudicior illa, Qua potuit Tydeus erubuisse nuru Quaeque sui Venerem iunxit cum fratre mariti, Locris in ancillae dissimulata nece. Tam quoque, di faciant, possis gaudere fideli Coniuge, quam Talai Tyndareique gener Quaeque parare suis letum patruelibus ausae Belides assidua colla premuntur aqua. Byblidos et Canaces, sicut facit, ardeat igne, Nec nisi per crimen sit tibi fida soror. Filia si fuerit, sit quod Pelopea Thyestae, Myrrha suo patri, Nyctimeneque suo. Neve magis pia sit capitique parentis amica, Quam sua vel Pterelae, vel tibi, Nise, fuit Infamemque locum sceleris quae nomine fecit, Pressit et inductis membra paterna rotis. Ut iuvenes pereas, quorum fastigia vultus Membraque Pisaeae sustinuere foris Ut qui perfusam miserorum saepe procorum Ipse suo melius sanguine tinxit humum Proditor ut saevi periit auriga tyranni, Qui nova Myrtoae nomina fecit aquae Ut qui velocem frustra petiere puellam, Dum facta est pomis tardior illa tribus Ut qui tecta novi formam celantia monstri Intrarunt caecae non redeunda domus Ut quorum Aeacides misit violentus in altum Corpora cum senis altera sena rogum Ut quos, obscuri victos ambagibus oris, Legimus infandae Sphinga dedisse neci Ut qui Bistoniae templo cecidere Minervae, Propter quos acies nunc quoque tecta deae est Ut qui Threïcii quondam praesepia regis Fecerunt dapibus sanguinolenta suis Therodamanteos ut qui sensere leones, Quique Thoanteae Taurica sacra deae Ut quos Scylla vorax Scyllaeque adversa Charybdis Dulichiae pavidos eripuere rati Ut quos demisit vastam Polyphemus in alvum Ut Laestrygonias qui subiere manus Ut quos dux Poenus mersit putealibus undis Et iacto canas pulvere fecit aquas Sex bis ut Icaridos famulae periere procique, Inque caput domini qui dabat arma procis Ut iacet Aonio luctator ab hospite fusus, Qui, mirum, victor, cum cecidisset, erat Ut quos Antaei fortes pressere lacerti Quosque ferae morti Lemnia turba dedit Ut qui post longum, sacri monstrator iniqui, Elicuit pluvias victima caesus aquas Frater ut Antaei, quo sanguine debuit, aras Tinxit, et exemplis occidit ipse suis Ut qui terribiles pro gramen habentibus herbis Impius humano viscere pavit equos Ut duo diversis sub eodem vindice caesi Vulneribus, Nessus Dexamenique gener Ut pronepos, Saturne, tuus, quem reddere vitam Urbe Coronides vidit ab ipse sua Ut Sinis et Sciron et cum Polypemone natus Quique homo parte sui, parte iuvencus erat Quique trabes pressas ab humo mittebat in auras, Aequoris aspiciens huius et huius aquas Quaeque Ceres laeto vidit pereuntia vultu Corpora Thesea Cercyonea manu. Haec tibi, quem meritis precibus mea devovet ira, Evenient, aut his non leviora malis. Qualis Achaemenidis, Sicula desertus in Aetna Troica cum vidit vela venire, fuit, Qualis erat nec non fortuna binominis Iri, Quique tenent pontem, spe tibi maior erit. Filius et Cereris frustra tibi semper ametur, Destituatque tuas usque petitus opes Utque per alternos unda labente recursus Subtrahitur presso mollis harena pedi, Sic tua nescio qua semper fortuna liquescat, Lapsaque per medias effluat usque manus. Utque pater solitae varias mutare figuras, Plenus inextincta conficiare fame; Nec dapis humanae tibi sint fastidia; quaque Parte potes, Tydeus temporis huius eris. Atque aliquid facies, a vespere Solis ad ortus Cur externati rursus agantur equi; Foeda Lycaoniae repetes convivia mensae, Temptabisque cibi fallere fraude Iovem; Teque aliquis posito temptet vim numinis opto, Tantalides tu sis, tu Teleique puer. Et tua sic latos spargantur membra per agros, Tamquam quae patrias detinuere vias. Aere Perilleo veros imitere iuvencos, Ad formam tauri conveniente sono. Utque ferox Phalaris, lingua prius ense resecta More bovis Paphio clausus in aere gemas. Dumque redire voles aevi melioris in annos, Ut vetus Admeti decipiare socer. Aut eques in medii mergare voragine caeni, Dummodo sint fati nomina nulla tui. Atque utinam pereas, veluti de dentibus orti Sidonia iactis Graia per arva manu. Et quae Pitthides fecit de fratre Medusae, Eveniant capiti vota sinistra tuo Et quibus exiguo volucris devota libello est, Corpora proiecta quae sua purgat aqua. Vulnera totque feras quot dicitur ille tulisse, Cuius ab inferiis culter abesse solet. Attonitusque seces, ut quos Cybeleïa mater Incitat, ad Phrygios vilia membra modos; Deque viro fias nec femina nec vir, ut Attis, Et quatias molli tympana rauca manu. Inque pecus subito Magnae vertare Parentis, Victor ut est celeri victaque versa pede. Solaque Limone poenam ne senserit illam, Et tua dente fero viscera carpat equus. Aut, ut Cassandreus domino non mitior illo, Saucius ingesta contumuleris humo. Aut ut Abantiades, aut ut Cycneïus heros, Clausus in aequoreas praecipiteris aquas. Victima vel Phoebo sacras macteris ad aras, Quam tulit a saevo Theudotus hoste necem. Aut te devoveat certis Abdera diebus, Saxaque devotum grandine plura petant. Aut Iovis infesti telo feriare trisulco, Ut satus Hipponoo, Dexitheaeque pater, Ut soror Autonoes, ut cui matertera Maia, Ut temere optatos qui male rexit equos; Ut ferus Aeolides, ut sanguine natus eodem, Quo genita est liquidis quae caret Arctos aquis, Ut Macelo rapidis icta est cum coniuge flammis, Sic, precor, aetherii vindicis igne cadas. Praedaque sis illis, quibus est Latonia Delos Ante diem rapto non adeunda Thaso Quique verecundae speculantem labra Dianae, Quique Crotopiaden diripuere Linum. Neve venenato levius feriaris ab angue, Quam senis Oeagri Calliopesque nurus Quam puer Hypsipyles, quam qui cava primus acuta Cuspide suspecti robora fixit equi. Neve gradus adeas Elpenore cautius altos, Vimque feras vini quo tulit ille modo. Tamque cadas domitus, quam quisquis ad arma vocantem Iuvit inhumanum Thiodamanta Dryops Quam ferus ipse suo periit mactatus in antro Proditus inclusae Cacus ab ore bovis Quam qui dona tulit Nesseo tincta veneno, Euboicasque suo sanguine tinxit aquas. Vel de praecipiti venias in Tartara saxo, Ut qui Socraticum de nece legit opus; Ut qui Theseae fallacia vela carinae Vidit, ut Iliaca missus ab arce puer, Ut teneri nutrix, eadem matertera, Bacchi, Ut cui causa necis serra reperta fuit; Livida se scopulis ut virgo misit ab altis, Dixerat invicto quae mala verba deo. Feta tibi occurrat patrio popularis in arvo, Sitque Phalaeceae causa leaena necis. Quique Lycurgiden letavit, et arbore natum, Idmonaque audacem, te quoque rumpat aper. Isque vel exanimis faciat tibi vulnus, ut illi, Ora super fixi quem cecidere suis. Sive idem, simili pinus quem morte peremit, Phryx ac venator sis Berecyntiades. Si tua contigerit Minoas puppis harenas, Te Corcyraeum Cressia turba putet. Lapsuramque domum subeas, ut sanguis Aleuae, Stella Leoprepidae cum fuit aequa Iovis. Utque vel Evenus, torrenti flumine mersus Nomina des rapidae, vel Tiberinus, aquae. Astacidaeque modo decisa cadavere trunco, Digna feris, hominis sit caput esca tuum, Quodque ferunt Brotean fecisse cupidine mortis, Des tua succensae membra cremanda pyrae. Inclususque necem cavea patiaris, ut ille Non profecturae conditor historiae. Utque repertori nocuit pugnacis iambi, Sic sit in exitium lingua proterva tuum. Utque parum stabili qui carmine laesit Athenin, Invisus pereas deficiente cibo. Utque lyrae vates fertur periisse severae, Causa sit exitii dextera laesa tui. Utque Agamemnonio vulnus dedit anguis Orestae, Tu quoque de morsu virus habente cadas. Sit tibi coniugii nox prima novissima vitae Eupolis hoc periit et nova nupta modo. Utque coturnatum periisse Lycophrona narrant, Haereat in fibris fixa sagitta tuis. Aut lacer in silva manibus spargare tuorum, Sparsus ut est Thebis angue creatus avo. Perque feros montes tauro rapiente traharis, Ut tracta est coniunx imperiosa Lyci. Quodque suae passa est paelex invita sororis, Excidat ante pedes lingua resecta tuos. Conditor ut tardae, laesus cognomine, Myrrhae, Urbis in innumeris inveniare locis. Inque tuis opifex, vati quod fecit Achaeo, Noxia luminibus spicula condat apis. Fixus et in duris carparis viscera saxis, Ut cui Pyrrha sui filia fratris erat. Ut puer Harpagides referas exempla Thyestae, Inque tui caesus viscera patris eas. Trunca geras saevo mutilatis partibus ense, Qualia Mamertae membra fuisse ferunt. Utve Syracosio praestricta fauce poetae, Sic animae laqueo sit via clausa tuae. Nudave derepta pateant tua viscera pelle, Ut Phrygium cuius nomina flumen habet. Saxificae videas infelix ora Medusae, Cephenum multos quae dedit una neci. Potniadum morsus subeas, ut Glaucus, equarum, Inque maris salias, Glaucus ut alter, aquas. Utque duobus idem dictis modo nomen habenti, Praefocent animae Cnosia mella viam. Sollicitoque bibas, Anyti doctissimus olim Imperturbato quod bibit ore reus. Nec tibi, siquid amas, felicius Haemone cedat Utque sua Macareus, sic potiare tua. Vel videas quod, iam cum flammae cuncta tenerent, Hectoreus patria vidit ab arce puer. Sanguine probra luas, ut avo genitore creatus, Per facinus soror est cui sua facta parens. Ossibus inque tuis teli genus haereat illud, Traditur Icarii quo cecidisse gener. Utque loquax in equo est elisum guttur acerno, Sic tibi claudatur pollice vocis iter. Aut ut Anaxarchus pila minuaris in alta, Ictaque pro solitis frugibus ossa sonent. Utque patrem Psamathes, condat te Phoebus in ima Tartara, quod natae fecerat ille suae. Inque tuos ea pestis eat, quam dextra Coroebi Vicit, opem miseris Argolisinque tulit. Utque nepos Aethrae, Veneris moriturus ob iram, Exul ab attonitis excutiaris equis. Propter opes magnas ut perdidit hospes alumnum, Perdat ob exiguas te tuus hospes opes. Utque ferunt caesos sex cum Damasicthone fratres, Intereat tecum sic genus omne tuum. Addidit ut fidicen miseris sua funera natis, Sic tibi sint vitae taedia iusta tuae. Utve soror Pelopis, saxo dureris oborto, Ut laesus lingua Battus ab ipse sua. Aëra si misso vacuum iaculabere disco, Quo puer Oebalides, ictus ab orbe cadas. Siqua per alternos pulsabitur unda lacertos, Omnis Abydena sit tibi peior aqua. Comicus ut liquidis periit, dum nabat, in undis, Et tua sic Stygius strangulet ora liquor. Aut ubi ventosum superaris naufragus aequor, Contacta pereas, ut Palinurus, humo. Utque coturnatum vatem tutela Dianae, Dilaniet vigilum te quoque turba canum. Aut ut Trinacrius salias super ora gigantis, Plurima qua flammas Sicanis Aetna vomit. Diripiantque tuos insanis unguibus artus Strymoniae matres, Orpheos esse ratae. Natus ut Althaeae flammis absentibus arsit, Sic tuus ardescat stipitis igne rogus. Ut nova Phasiaca comprensa est nupta corona, Utque pater nuptae, cumque parente domus; Ut cruor Herculeos abiit diffusus in artus; Corpora pestiferum sic tua virus edat. Qua sua Penteliden proles est ulta Lycurgum, Haec maneat teli te quoque plaga novi. Utque Milo robur diducere fissile temptes, Nec possis captas inde referre manus. Muneribusque tuis laedaris, ut Icarus, in quem Intulit armatas ebria turba manus. Quodque dolore necis patriae pia filia fecit, Vincula per laquei fac tibi guttur eat. Obstructoque famem patiaris limine tecti, Ut legem poenae cui dedit ipsa parens. Illius exemplo violes simulacra Minervae, Aulidis a portu qui leve vertit iter. Naupliadaeve modo poenas pro crimine falso Morte luas, nec te non meruisse iuvet. Aethalon ut vita spoliavit Isindius hospes, Quem memor a sacris nunc quoque pellit Ion Utque Melanthea tenebris a caede latentem Prodidit officio luminis ipsa parens Sic tua coniectis fodiantur viscera telis, Sic precor auxiliis impediare tuis. Qualis equos pacto, quos fortis agebat Achilles, Acta Phrygi timido, nox tibi talis eat. Nec tu quam Rhesus somno meliore quiescas, Quam comites Rhesi tum necis, ante viae; Quam quos cum Rutulo morti Ramnete dederunt Impiger Hyrtacides Hyrtacidaeque comes. Cliniadaeve modo circumdatus ignibus atris Membra feras Stygiae semicremata neci. Utque Remo muros auso transire recentes, Noxia sint capiti rustica tela tuo. Denique Sarmaticas inter Geticasque sagittas His precor ut vivas et moriare locis. Haec tibi tantisper subito sint missa libello, Inmemores ne nos esse querare tui. Pauca quidem, fateor sed di dent plura rogatis, Multiplicentque suo vota favore mea. Postmodo plura leges et nomen habentia verum, Et pede quo debent acria bella geri. MEDEA Quint. Inst. .. MEDEA Seruáre potui pérdere an possím, rogas? Feror húc illuc, uae, pléna deo. PHAENOMENA Prob. Verg. G. . Pliades ante genus septem radiare feruntur, .sed tamen apparet sub opaca septima nube. Lactant. Div. Inst. .. Tot numero talique deus simulacra figura .imposuit caelo perque atras sparsa tenebras clara pruinosae iussit dare lumina nocti. EPIGRAMMATA Prisc. GL .K Larte ferox caeso Cossus opima tulit .Quint. Inst. .. Cur ego non dicam, Furia, te furiam? .INCERTAE SEDIS VERSICULI Quint. Inst. .. at si contuleris eam, lacernae .conspectu melioris obruetur. Mart. .. Ride, si sapis, o puella, ride! .Serv. G. . Bis rapitur vixitque semel .Gr. inc. dub. nom. GL .K currus crystallo lucidus albo .Gr. inc. dub. nom. GL .K innumerosque vehes .Paul. Fest. M nymphaeque salaces .Exc. Bob. GL .K viscere diviso NUX Nux ego iuncta viae cum sim sine crimine vitae, A populo saxis praetereunte petor. Obruere ista solet manifestos poena nocentes, Publica cum lentam non capit ira moram Nil ego peccavi nisi si peccare docetur Annua cultori poma referre suo. At prius arboribus, tum cum meliora fuerunt Tempora, certamen fertilitatis erat; Tum domini memores sertis ornare solebant Agricolas fructu proveniente deos Saepe tuas igitur, Liber, miratus es uvas, Mirata est oleas saepe Minerva suas, Pomaque laesissent matrem, nisi subdita ramo Longa laboranti furca tulisset opem Quin etiam exemplo pariebat femina nostro, Nullaque non illo tempore mater erat. At postquam platanis sterilem praebentibus umbram Uberior quavis arbore venit honor, Nos quoque frugiferae si nux modo ponor in illis Coepimus in patulas luxuriare comas. Nunc neque continuos nascuntur poma per annos, Uvaque laesa domum laesaque baca venit; Nunc uterum vitiat quae vult formosa videri, Raraque in hoc aevo est quae velit esse parens. Certe ego, si numquam peperissem, tutior essem Ista Clytaemestra digna querela fuit. Si sciat hoc vitis, nascentes supprimet uvas, Orbaque, si sciat hoc, Palladis arbor erit Hoc in notitiam veniat maloque piroque Destituent silvas utraque poma suas Audiat hoc cerasus, bacas exire vetabit; Audiat hoc ficus, stipes inanis erit. Non equidem invideo numquid tamen ulla feritur Quae sterilis sola conspicienda coma est? Cernite sinceros omnes ex ordine truncos, Qui modo nil quare percutiantur habent. At mihi saeva nocent mutilatis vulnera ramis, Nudaque deiecto cortice ligna patent. Non odium facit hoc, sed spes inducta rapinae Sustineant aliae poma, querentur idem. Sic reus ille fere est de quo victoria lucro Esse potest; inopis vindice facta carent Sic timet insidias qui se scit ferre viator Cur timeat tutum carpit inanis iter Sic ego sola petor, solam quia causa petendi est; Frondibus intactis cetera turba viret. Nam quod habent frutices aliquando proxima nostris Fragmina, quod laeso vimine multa iacent, Non istis sua facta nocent vicinia damno est Excipiunt ictu saxa repulsa meo; Idque fide careat, si non, quae longius absunt Nativum retinent inviolata decus. Ergo si sapiant et mentem verba sequantur, Devoveant umbras proxima quaeque meas. Quam miserum est, odium damnis accedere nostris Meque ream nimiae proximitatis agi! Sed, puto, magna mea est operoso cura colono! Inveniat, dederit quid mihi praeter humum. Sponte mea facilis contempto nascor in agro, Parsque loci, qua sto, publica paene via est. Me sata ne laedam, quoniam et sata laedere dicor, Imus in extremo margine fundus habet. Non mihi falx nimias Saturnia deputat umbras, Duratam renovat non mihi fossor humum; Sole licet siccaque siti peritura laborem, Irriguae dabitur non mihi sulcus aquae. At cum maturas fisso nova cortice rimas Nux agit, ad partes pertica saeva venit; Pertica dat plenis inmitia vulnera ramis, Ne possim lapidum verbera sola queri Poma cadunt mensis non interdicta secundis Et condit lectas parca colona nuces. Has puer aut certo rectas dilaminat ictu Aut pronas digito bisve semelve petit. Quattuor in nucibus, non amplius, alea tota est, Cum sibi suppositis additur una tribus. Per tabulae clivum labi iubet alter et optat, Tangat ut e multis quaelibet una suam. Est etiam, par sit numerus qui dicat an impar, Ut divinatas auferat augur opes. Fit quoque de creta, qualem caeleste figuram Sidus et in Graecis littera quarta gerit. Haec ubi distincta est gradibus, quae constitit intus Quot tetigit virgas, tot capit ipsa nuces. Vas quoque saepe cavum spatio distante locatur, In quod missa levi nux cadat una manu. Felix, secreto quae nata est arbor in arvo Et soli domino ferre tributa potest Non hominum strepitus audit, non illa rotarum, Non a vicina pulverulenta via est Illa suo, quaecumque tulit, dare dona colono Et plenos fructus adnumerare potest. At mihi maturos numquam licet edere fetus, Ante diemque meae decutiuntur opes. Lamina mollis adhuc tenero est in lacte, quod intra est, Nec mala sunt ulli nostra futura bono Iam tamen invenio qui me iaculentur et ictu Praefestinato munus inane petant. Si fiat rapti, fiat mensura relicti, Maiorem domini parte, viator, habes. Saepe aliquis, foliis ubi nuda cacumina vidit, Esse putat Boreae triste furentis opus; Aestibus hic, hic me spoliatam frigore credit; Est quoque, qui crimen grandinis esse putet. At mihi nec grando, duris invisa colonis, Nec ventus fraudi solve geluve fuit Fructus obest, peperisse nocet, nocet esse feracem, Quaeque fuit multis, ei mihi, praeda malo est. Praeda malo, Polydore, fuit tibi; praeda nefandae Coniugis Aonium misit in arma virum. Hesperii regis pomaria tuta fuissent, Una sed inmensas arbor habebat opes. At rubus et sentes tantummodo laedere natae Spinaque vindicta cetera tuta sua est. Me, quia nec noceo nec obuncis vindicor hamis, Missa petunt avida saxa proterva manu. Quid si non aptas solem vitantibus umbras, Finditur Icario cum cane terra, darem? Quid nisi suffugium nimbos vitantibus essem, Non expectata cum venit imber aqua? Omnia cum faciam, cum praestem sedula cunctis Officium, saxis officiosa petor. Haec mihi perpessae domini patienda querela est Causa habeor, quare sit lapidosus ager; Dumque repurgat humum collectaque saxa remittit, Semper habent in me tela parata viae. Ergo invisa aliis uni mihi frigora prosunt Illo me tutam tempore praestat hiems. Nuda quidem tunc sum, nudam tamen expedit esse, Non spolium de me quod petat hostis habet. At simul induimus nostris sua munera ramis, Saxa novos fructus grandine plura petunt. Forsitan hic aliquis dicat quae publica tangunt, Carpere concessum est hoc via iuris habet. Si licet hoc, oleas destringite, caedite messes; Improbe, vicinum carpe, viator, holus. Intret et Urbanas eadem petulantia portas, Sitque tuis muris, Romule, iuris idem Quilibet argentum prima de fronte tabernae Tollat et ad gemmas quilibet alter eat; Auferat hic aurum, peregrinos ille lapillos, Et, quascumque potest tangere, tollat opes. Sed neque tolluntur nec, dum regit omnia Caesar, Incolumis tanto praeside raptor erit. At non ille deus pacem intra moenia finit Auxilium toto spargit in orbe suum. Quid tamen hoc prodest, media si luce palamque Verberor et tutae non licet esse nuci? Ergo nec nidos foliis haerere nec ullam Sedibus in nostris stare videtis avem. At lapis, in ramo sedit quicumque bifurco, Haeret, et ut capta victor in arce manet. Cetera saepe tamen potuere admissa negari, Et crimen nox est infitiata suum Nostra notat fusco digitos iniuria suco Cortice contactas inficiente manus. Ille cruor meus est, illo maculata cruore Non profectura dextra lavatur aqua. O, ego, cum longae venerunt taedia vitae, Optavi quotiens arida facta mori! Optavi quotiens aut caeco turbine verti Aut valido missi fulminis igne peti! Atque utinam subitae raperent mea poma procellae, Vel possem fructus excutere ipsa meos! Sic, ubi detracta est a te tibi causa pericli, Quod superest, tutum, Pontice castor, habes. Quid mihi tunc animi est, ubi sumit tela viator Atque oculis plagae destinat ante locum? Nec vitare licet moto fera vulnera trunco, Quem sub humo radix curvaque vincla tenent. Corpora praebemus plagis, ut saepe sagittis, Quem populus manicas deposuisse vetat, Utve gravem candens ubi tolli vacca securim Aut stringi cultros in sua colla videt. Saepe meas vento frondes tremuisse putastis, Sed metus in nobis causa tremoris erat. Si merui videorque nocens, imponite flammae Nostraque fumosis urite membra focis Si merui videorque nocens, excidite ferro Et liceat miserae dedoluisse semel. Si nec cur urar nec cur excidar habetis, Parcite sic coeptum perficiatis iter. Publius Ovidius Naso, Halieutica sp. a HALIEUTICA aAccepit mundus legem; dedit arma per omnes Admonuitque sui. vitulus sic namque minatur, Qui nondum gerit in tenera iam cornua fronte, Sic dammae fugiunt, pugnant virtute leones Et morsu canis et caudae sic scorpios ictu Concussisque levis pinnis sic evolat ales. Omnibus ignotae mortis timor, omnibus hostem Praesidiumque datum sentire et noscere teli Vimque modumque sui. sic et scarus arte sub undis Si nassae in patulas fraudes de vimine textas Decidit adsumptaque dolos tandem pavet esca, Non audet radiis obnixa occurrere fronte Aversus crebro vimen sub verbere caudae Laxans subsequitur tutumque evadit in aequor. Quin etiam si forte aliquis, dum praenatat, arto Mitis luctantem scarus hunc in vimine vidit, Aversi caudam morsu tenet atque citatim Liber servato, quem texit, cive resultat. Sepia tarda fugae, tenui cum forte sub unda Deprensa est, iam iamque manus timet illa rapaces, Inficiens aequor nigrum vomit illa cruorem Avertitique vias oculos frustrata sequentis. Clausus rete lupus, quamvis immitis et acer, Dimotis cauda submissus sidit harenis Atque ubi iam transire plagas persentit in auras Emicat atque dolos saltu deludit inultus. Et murena ferox teretis sibi conscia tergi Ad laxata magis conixa foramina retis Tandem per multos evadit lubrica flexus Exemploque nocet cunctis iter invenit una. At contra scopulis crinali corpore segnis Pulypus haeret et hac eludit retia fraude Et sub lege loci sumit mutatque colorem Semper ei similis quem contegit atque ubi praedam Pendentem saetis avidus rapit, hic quoque fallit, Elato calamo cum demum emersus in auras Bracchia dissolvit populatumque exspuit hamum. At mugil cauda pendentem everberat escam Excussamque legit. lupus acri concitus ira Discursu fertur vario fluctusque furentem Prosequitur quassatque caput, dum vulnere saevus Laxato cadat hamus et ora patentia linquat. Nec proprias vires nescit murena nocendi Auxilioque sui dentis stridentia furtim aFila cibosque rapit; morsu nec comminus acri Deficit aut animos ponit captiva minacis aAmplius os hamo vorat eroditque ita linum. Anthias in tergo quae non videt utitur armis, Vim spinae novitque suae versoque supinus Corpore lina secat fixumque intercipit hamum. Cetera quae densas habitant animalia silvas Aut vani quatiunt semper lymphata timores Aut trahit in praeceps non sana ferocia mentis Ipsa sequi natura monet vel comminus ire. Impiger ecce leo venantum sternere pergit Agmina, et adversis infert sua pectora telis; Quomque venit fidens magis et sublatior ardet Concussitque toros et viribus addidit iram, Procidit atque suo properat sibi robore letum. Foedus Lucanis provolvitur ursus ab antris, Quid nisi pondus iners stolidaeque ferocia mentis? Actus aper saetis iram denuntiat hirtis Se ruit oppositi nitens in vulnera ferri, Pressus et emisso moritur per viscera telo. Altera pars fidens pedibus dat terga sequenti Ut pavidi lepores, ut fulvo tergore dammae Et capto fugiens cervus sine fine timore. Hic generosus honos et gloria maior equorum; Nam cupiunt animis palmam gaudentque triumpho Seu septem spatiis circo meruere coronam, Nonne vides victor quanto sublimius altum Attollat caput et vulgi se venditet aurae? Celsave cum caeso decorantur terga leone, Quam tumidus quantoque venit spectabilis actu Compescitque solum generoso concita pulsu Ungula sub spoliis graviter redeuntis opimis! Quin laus prima canum, quibus est audacia praeceps Venandique sagax virtus viresque sequendi. Quae nunc elatis rimantur naribus auras, Et nunc demisso quaerunt vestigia rostro Et produnt clamore feram dominumque vocando Increpitant, quam, si conlatis effugit armis, Insequitur tumulosque canis camposque per omnis. Noster in arte labor positus, spes omnis in illa. Nec tamen in medias pelagi te pergere sedes Admoneam vastique maris temptare profundum Inter utrumque loci melius moderabere funem. Pisces observes quid ament et dona locorum, aAspera num saxis loca sint nam talia lentos Deposcunt calamos, at purum retia litus, Num mons horrentes demittat celsior umbras In mare nam varie quidam fugiuntque petuntque, Num vada subnatis imo viridentur ab herbis Obiectetque moras et molli serviat algae. Discripsit sedes varie natura profundi Nec cunctos una voluit consistere pisces. Nam gaudent pelago quales scombrique bovesque, Hippuri celeres et nigro tergore milvi Et pretiosus elops nostris incognitus undis Ac durus xiphias ictu non mitior ensis Et pavidi magno fugientes agmine thynni, Parva echenais at est, mirum, mora puppibus ingens Tuque comes ratium tractique per aequora sulci Qui semper spumas sequeris, pompile, nitentes Cercyrosque ferox scopulorum fine moratus, Cantharus ingratus suco, tum concolor illi Orphos caeruleaque rubens erythinus in unda, Insignis sargusque notis, insignis iulis Et super aurata sparulus cervice refulgens Et rutilus phager et fulvi synodontes et ex se Concipiens channe, gemino sibi functa parente, Tum viridis squamis, parvo saxatilis ore Et rarus faber et pictae mormyres et auri Chrysophrys imitata decus, tum corporis umbrae Liventis rapidique lupi percaeque tragique, Quin laude insignis caudae melanurus et ardens Auratis murena notis merulaeque virentes Immitisque suae conger per vulnera genti Et captus duro nociturus scorpios ictu Ac numquam aestivo conspectus sidere glaucus. At contra herbosa pisces luxantur harena Ut scarus, epastas solus qui ruminat escas, Fecundumque genus menae lamirosque smarisque Atque immunda chromis, merito vilissima salpa Atque avium phycis nidos imitata sub undis Et squamas tenui suffusus sanguine mullus, Fulgentes soleae candore et concolor illis Passer et Hadriaco mirandus litore rhombus, Tum lepores lati, tum molles tergore ranae, Extremi aspectu taeter quibus oris hiatus, Lubricus et spina nocuus non gobius una Et nigrum niveo portans in corpore virus Lolligo durique sues sinuosaque caris Et tam deformi non dignus nomine asellus Tuque peregrinis acipenser nobilis undis. Publius Ovidius Naso, Epicedion Drusi sp. CONSOLATIO AD LIVIAM Visa diu felix, mater modo dicta Neronum, Iam tibi dimidium nominis huius abest; Iam legis in Drusum miserabile, Livia, carmen, Unum qui dicat iam tibi mater habes, Nec tua te pietas distendit amore duorum, Nec posito fili nomine dicis uter? Et quisquam leges audet tibi dicere flendi? Et quisquam lacrimas temperat ore tuas? Ei mihi, quam facile est, quamvis hic contigit omnes, Alterius luctu fortia verba loqui Scilicet exiguo percussa es fulminis ictu, Fortior ut possis cladibus esse tuis. Occidit exemplum iuvenis venerabile morum Maximus ille armis, maximus ille toga. Ille modo eripuit latebrosas hostibus Alpes Et titulum belli dux duce fratre tulit Ille genus Suevos acre indomitosque Sicambros Contudit inque fugam barbara terga dedit, Ignotumque tibi meruit, Romane, triumphum, Protulit in terras imperiumque novas. Solvere vota Iovi fatorum ignara tuorum, Mater, et armiferae solvere vota deae Gradivumque patrem donis implere parabas Et quoscumque coli est iusque piumque deos, Maternaque sacros agitabas mente triumphos, Forsitan et curae iam tibi currus erat. Funera pro sacris tibi sunt ducenda triumphis Et tumulus Drusum pro Iovis arce manet. Fingebas reducem praeceptaque mente fovebas Gaudia et ante oculos iam tibi victor erat Iam veniet, iam me gratantem turba videbit, Iam mihi pro Druso dona ferenda meo. Obvia progrediar felixque per oppida dicar Collaque et hoc oculos illius ore premam. Talis erit, sic occurret, sic oscula iunget; Hoc mihi narrabit, sic prior ipsa loquar. Gaudia magna foves spem pone, miserrima, falsam; Desine de Druso laeta referre tuo. Caesaris illud opus, voti pars altera vestri, Occidit indignas, Livia, solve comas. Quid tibi nunc mores prosunt actumque pudice Omne aevum et tanto tam placuisse viro? Quidque pudicitia tantum cumulasse bonorum, Ultima sit laudes inter ut illa tuas? Quid, tenuisse animum contra sua saecula rectum, Altius et vitiis exeruisse caput? Nec nocuisse ulli et fortunam habuisse nocendi, Nec quemquam nervos extimuisse tuos? Nec vires errasse tuas campove forove Quamque licet citra constituisse domum? Nempe per hos etiam Fortunae iniuria mores Regnat et incerta est hic quoque nixa rota; Hic quoque sentitur ne quid non improba carpat, Saevit et iniustum ius sibi ubique facit. Scilicet immunis si luctus una fuisset Livia, Fortunae regna minora forent. Quid si non habitu sic se gessisset in omni, Ut sua non essent invidiosa bona? Caesaris adde domum, quae certe, funeris expers, Debuit humanis altior esse malis. Ille vigil, summa sacer ipse locatus in arce, Res hominum ex tuto cernere dignus erat, Nec fleri ipse suis nec quemquam flere suorum Nec, quae nos patimur vulgus, et ipse pati; Vidimus erepta maerentem stirpe sororis Luctus, ut in Druso, publicus ille fuit; Condidit Agrippam quo te, Marcelle, sepulcro, Et cepit generos iam locus ille duos; Vix posito Agrippa tumuli bene ianua clausa est, Percipit officium funeris ecce soror. Ecce ter ante datis iactura novissima Drusus A magno lacrimas Caesare quartus habet. Claudite iam, Parcae, nimium reserata sepulcra, Claudite plus iusto iam domus ista patet. Cedis, et incassum tua nomina, Druse, levantur Ultima sit fati summa querela tui. Iste potest implere dolor vel saecula tota Et magni luctus obtinuisse locum. Multi in te amissi, nec tu, tot turba bonorum, Omnis cui virtus contigit, unus eras, Nec genetrice tua fecundior ulla parentum, Tot bona per partus quae dedit una duos. Heu, par illud ubi est totidem virtutibus aequum Et concors pietas nec dubitatus amor? Vidimus attonitum fraterna morte Neronem Pallida promissa flere per ora coma, Dissimilemque sui, vultu profitente dolorem Ei mihi, quam toto luctus in ore fuit! Tu tamen extremo moriturum tempore fratrem Vidisti, lacrimas vidit et ille tuas, Affigique suis moriens tua pectora sensit Et tenuit vultu lumina fixa tuo, Lumina caerulea iam iamque natantia morte, Lumina fraternas iam subitura manus. At miseranda parens suprema neque oscula legit, Frigida nec fovit membra tremente sinu; Non animam apposito fugientem excepit hiatu Nec sparsit caesas per tua membra comas. Raptus es absenti, dum te fera bella morantur, Utilior patriae quam tibi, Druse, tuae. Liquitur, ut quondam zephyris et solibus ictae Solvuntur tenerae vere tepente nives; Te queritur casusque malos irrisaque vota Accusatque annos ut diuturna suos. Talis in umbrosis, mitis nunc denique, silvis Deflet Threicium Daulias ales Ityn; Alcyonum tales ventosa per aequora questus Ad surdas tenui voce sonantur aquas; Sic plumosa novis plangentes pectora pinnis Oeniden subitae concinuistis aves; Sic flevit Clymene, sic et Clymeneides, alte Cum iuvenis patriis excidit ictus equis. Congelat interdum lacrimas duratque tenetque Suspensasque, oculis fortior, intus agit Erumpunt iterumque lavant gremiumque sinusque, Effusae gravidis uberibusque genis. In vires abiit flendi mora plenior unda Defluit, exigua siqua retenta mora. Tandem ubi per lacrimas licuit, sic flebilis orsa est Singultu medios impediente sonos Nate, brevis fructus, duplicis sors altera partus, Gloria confectae, nate, parentis, ubi es? Sed neque iam duplicis nec iam sors altera partus, Gloria confectae nunc quoque matris, ubi es? Heu, modo tantus, ubi es? tumulo portaris et igni. Haec sunt in reditus dona paranda tuos? Sicine dignus eras oculis occurrere matris? Sic ego te reducem digna videre fui? Caesaris uxori si talia dicere fas est, Iam dubito, magnos an rear esse deos. Nam quid ego admisi? quae non ego numina cultu, Quos ego non potui demeruisse deos? Hic pietatis honos? artus amplector inanes Et vorat hos ipsos flamma rogusque sinus. Tene ego sustineo positum scelerata videre? Tene meae poterunt ungere, nate, manus? Nunc ego te infelix summum teneoque tuorque Effingoque manus oraque ad ora fero? Nunc primum aspiceris consul victorque parenti? Sic mihi, sic miserae nomina tanta refers? Quos primum vidi fasces, in funere vidi, Et vidi eversos indiciumque mali. Quis credat? matri lux haec carissima venit, Qua natum in summo vidit honore suum? Iamne ego non felix? iam pars mihi rapta Neronum, Materni celeber nomine Drusus avi? Iamne meus non est nec me facit ille parentem? Iamne fui Drusi mater et ipse fuit? Nec cum victorem referetur adesse Neronem, Dicere iam potero maior an alter adest? Ultima contigimus ius matris habemus ab uno, Unius est munus quod tamen orba negor. Me miseram, extimui frigusque per ossa cucurrit Nil ego iam possum certa vocare meum. Hic meus ecce fuit iubet hic de fratre vereri; Omnia iam metuo fortior ante fui. Sospite te saltem moriar, Nero tu mea condas Lumina et excipias hanc animam ore pio. Atque utinam Drusi manus altera et altera fratris Formarent oculos comprimerentque meos. Quod licet, hoc certe, tumulo ponemur in uno, Druse, neque ad veteres conditus ibis avos; Miscebor cinerique cinis atque ossibus ossa Hanc lucem celeri turbine Parca neat. Haec et plura refert lacrimae sua verba sequuntur Oraque nequiquam per modo questa fluunt. Quin etiam corpus matri vix vixque remissum Exequiis caruit, Livia, paene suis. Quippe ducem arsuris exercitus omnis in armis, Inter quae periit, ponere certus erat Abstulit invitis corpus venerabile frater Et Drusum patriae quod licuitve dedit. Funera ducuntur Romana per oppida Drusi, Heu facinus per quae victor iturus erat, Per quae deletis Raetorum venerat armis Ei mihi, quam dispar huic fuit illud iter. Consul init fractis maerentem fascibus Urbem Quid faceret victus, sic ubi victor init? Maesta domus plangore sonat, cui figere laetus Parta sua dominus voverat arma manu. Urbs gemit et vultum miserabilis induit unum Gentibus adversis forma sit illa, precor! Incerti clauduntque domos trepidantque per Urbem, Hic illic pavidi clamque palamque dolent. Iura silent mutaeque tacent sine vindice leges; Aspicitur toto purpura nulla foro. Dique latent templis neque iniqua ad funera vultus Praebent nec poscunt tura ferenda rogo Obscuros delubra tenent; pudet ora colentum Aspicere invidiae, quam meruere, metu. Atque aliquis de plebe pius pro paupere nato Sustulerat timidas sidera ad alta manus, Iamque precaturus quid ego autem credulus inquit Suscipiam in nullos irrita vota deos? Livia, non illos pro Druso Livia movit Nos erimus magno maxima cura Iovi! Dixit et iratus vota insuscepta reliquit Duravitque animum destituitque preces. Obvia turba ruit lacrimisque rigantibus ora Consulis erepti publica damna refert. Omnibus idem oculi, par est concordia flendi Funeris exequiis adsumus omnis eques; Omnis adest aetas, maerent iuvenesque senesque, Ausoniae matres Ausoniaeque nurus. Auctorisque sui praefertur imagine maesta Quae victrix templis debita laurus erat. Certat onus lecti generosa subire iuventus Et studet officio sedula colla dare. Et voce et lacrimis laudasti, Caesar, alumnum, Tristia cum medius rumperet orsa dolor. Tu letum optasti, dis aversantibus omen, Par tibi, si sinerent te tua fata mori. Sed tibi debetur caelum, te fulmine pollens Accipiet cupidi regia magna Iovis. Quod petiit tulit ille, tibi ut sua facta placerent, Magnaque laudatus praemia mortis habet. Armataeque rogum celebrant de more cohortes Has pedes exequias reddit equesque duci. Te clamore vocant iterumque iterumque supremo; At vox adversis collibus icta redit. Ipse pater flavis Tiberinus adhorruit undis, Sustulit et medio nubilus amne caput. Tum salice implexum muscoque et harundine crinem Caeruleum magna legit ab ore manu Uberibusque oculis lacrimarum flumina misit Vix capit adiectas alveus altus aquas. Iamque rogi flammas extinguere fluminis ictu, Corpus et intactum tollere certus erat; Sustentabat aquas cursusque inhibebat ad aequor, Ut posset toto proluere amne rogum; Sed Mavors, templo vicinus et accola Campi, Tot dixit siccis verba neque ipse genis Quamquam amnes decet ira, tamen, Tiberine, quiescas Non tibi, non ullis vincere fata datur. Iste meus periit periit arma inter et enses Et dux pro patria funere causa latet. Quod potui tribuisse, dedi victoria parta est Auctor abit operis, sed tamen extat opus. Quondam ego tentavi Clothoque duasque sorores, Pollice quae certo pensa severa trahunt, Ut Remus Iliades et frater conditor Urbis Effugerent aliqua stagna profunda via. De tribus una mihi partem accipe quae datur inquit Muneris; ex istis quod petis alter erit. Hic tibi, mox Veneri Caesar promissus uterque Hos debet solos Martia Roma deos. Sic cecinere deae nec tu, Tiberine, repugna, Irrite nec flammas amne morare tuo, Nec iuvenis positi supremos destrue honores. Vade age et immissis labere pronus aquis. Paret et in longum spatiosas explicat undas Structaque pendenti pumice tecta subit. Flamma diu cunctata caput contingere sanctum Erravit posito lenta sub usque toro. Tandem ubi complexa est silvas alimentaque sumpsit, Aethera subiectis lambit et astra comis, Qualis in Herculeae colluxit collibus Oetae, Cum sunt imposito membra cremata deo. Uritur heu decor ille viri generosaque forma Et facilis vultus, uritur ille vigor Victricesque manus facundaque principis ora Pectoraque, ingenii magna capaxque domus. Spes quoque multorum flammis uruntur in isdem; Iste rogus miserae viscera matris habet. Facta ducis vivent operosaque gloria rerum Haec manet, haec avidos effugit una rogos. Pars erit historiae totoque legetur in aevo Seque opus ingeniis carminibusque dabit. Stabis et in rostris tituli speciosus honore, Causaque dicemur nos tibi, Druse, necis. At tibi ius veniae superest, Germania, nullum Postmodo tu poenas, barbare, morte dabis. Aspiciam regum liventia colla catenis Duraque per saevas vincula nexa manus Et tandem trepidos vultus inque illa ferocum Invitis lacrimas decidere ora genis. Spiritus ille minax et Drusi morte superbus Carnifici in maesto carcere dandus erit. Consistam lentisque oculis laetusque videbo Strata per obscenas corpora nuda vias. Hunc Aurora diem spectacula tanta ferentem Quam primum croceis roscida portet equis! Adice Ledaeos, concordia sidera, fratres Templaque Romano conspicienda foro. Quam parvo numeros implevit principis aevo, In patriam meritis occubuitque senex! Nec sua conspiciet miserum me munera Drusus Nec sua prae templi nomina fronte leget. Saepe Nero inlacrimans summissa voce loquetur Cur adeo fratres heu sine fratre deos? Certus eras numquam nisi victor, Druse, reverti; Haec te debuerant tempora victor eras. Consule nos, duce nos, duce iam victore caremus Invenit tota maeror in Urbe locum. At comitum squalent immissis ora capillis, Infelix, Druso sed pia turba suo. Quorum aliquis tendens in te sua bracchia dixit Cur sine me, cur sic incomitatus abis? Quid referam de te, dignissima coniuge Druso Atque eadem Drusi digna parente nurus? Par bene compositum iuvenum fortissimus alter, Altera tam forti mutua cura viro. Femina tu princeps, tu filia Caesaris illi Nec minor es magni coniuge visa Iovis. Tu concessus amor, tu solus et ultimus illi, Tu requies fesso grata laboris eras. Te moriens per verba novissima questus abesse Et mota in nomen frigida lingua tuum. Infelix recipis non quem promiserat ipse, Nec qui missus erat, nec tuus ille redit, Nec tibi deletos poterit narrare Sicambros, Ensibus et Suevos terga dedisse suis, Fluminaque et montes et nomina magna locorum Et siquid miri vidit in orbe novo. Frigidus ille tibi corpusque refertur inane, Quemque premat sine te sternitur ecce torus. Quo raperis laniata comas similisque furenti? Quo ruis? attonita quid petis ora manu? Hoc fuit Andromache, cum vir religatus ad axem Terruit admissos sanguinolentus equos; Hoc fuit Euadne tum, cum ferienda coruscis Fulminibus Capaneus impavida ora dedit. Quid mortem tibi maesta rogas amplexaque natos Pignora de Druso sola relicta tenes, Et modo per somnos agitaris imagine falsa Teque tuo Drusum credis habere sinu, Et subito temptasque manu sperasque receptum, Quaeris et in vacui parte priore tori? Ille pio, si non temere haec creduntur, in arvo Inter honoratos excipietur avos, Magnaque maternis maioribus, aequa paternis Gloria quadriiugis aureus ibit equis, Regalique habitu curruque superbus eburno Fronde triumphali tempora vinctus erit. Accipient iuvenem Germanica signa ferentem Consulis imperio conspicuumque decus, Gaudebuntque suae merito cognomine gentis, Quod solum domito victor ab hoste tulit. Vix credent tantum rerum cepisse tot annos, Magna viri latum quaerere facta locum. Haec ipsum sublime ferent, haec, optima mater, Debuerint luctus attenuare tuos. Femina digna illis quos aurea condidit aetas, Principibus natis, principe digna viro, Quid deceat Drusi matrem matremque Neronis Aspice, quo surgas, aspice, mane toro. Non eadem vulgusque decent et lumina rerum Est quod praecipuum debeat ista domus. Imposuit te alto Fortuna locumque tueri Iussit honoratum Livia, perfer onus. Ad te oculos auresque trahis, tua facta notamus, Nec vox missa potest principis ore tegi. Alta mane supraque tuos exurge dolores Infragilemque animum, quod potes, usque tene. An melius per te virtutum exempla petemus, Quam si Romanae principis edis opus? Fata manent omnes, omnes expectat avarus Portitor et turbae vix satis una ratis. Tendimus huc omnes, metam properamus ad unam, Omnia sub leges Mors vocat atra suas. Ecce necem intentam caelo terraeque fretoque Casurumque triplex vaticinantur opus I nunc et rebus tanta impendente ruina In te solam oculos et tua damna refer. Maximus ille quidem iuvenum spes publica vixit Et qua natus erat gloria summa domus; Sed mortalis erat nec tu secura fuisti Fortia progenie bella gerente tua. Vita data est utenda, data est sine faenore nobis Mutua nec certa persoluenda die. Fortuna arbitriis tempus dispensat iniquis Illa rapit iuvenes, sustinet illa senes, Quaque ruit furibunda ruit totumque per orbem Fulminat et caecis caeca triumphat equis. Regna deae immitis parce irritare querendo, Sollicitare animos parce potentis erae. Quae tamen hoc uno tristis tibi tempore venit, Saepe eadem rebus favit amica tuis. Nata quod alte es quodque es fetibus aucta duobus, Quodque etiam magno consociata Iovi, Quod semper domito rediit tibi Caesar ab orbe, Gessit et invicta prospera bella manu, Quod spes implerunt maternaque vota Nerones, Quod pulsus totiens hostis utroque duce Rhenus et Alpinae valles et sanguine nigro Decolor infecta testis Isargus aqua, Danuviusque rapax et Dacius orbe remoto Apulus huic hosti perbreve Pontus iter Armeniusque fugax et tandem Dalmata supplex Summaque dispersi per iuga Pannonii, Et modo Germanus Romanis cognitus orbis Aspice quam meritis culpa sit una minor. Adde quod est absens functus nec cernere nati Semineces oculos sustinuere tui, Qui dolor et menti lenissimus influit aegrae, Accipere es luctus aure coacta tuos, Praevertitque metus per longa pericula luctum, Tu quibus auditis anxia mentis eras Non ex praecipiti dolor in tua pectora venit, Sed per mollitos ante timore gradus. Iuppiter ante dedit fati mala signa cruenti, Flammifera petiit cum tria templa manu Iunonisque gravis nocte impavidaeque Minervae Sanctaque et immensi Caesaris icta domus. Sidera quin etiam caelo fugisse feruntur, Lucifer et solitas destituisse vias Lucifer in toto nulli comparuit orbe Et venit stella non praeeunte dies Sideris hoc obitum terris instare monebat Et mergi Stygia nobile lumen aqua. At tu, qui superes maestae solacia matri, Comprecor, illi ipsi conspiciare senex. Perque annos diuturnus eas fratrisque tuosque Et vivat nato cum sene mater anus. Eventura precor deus excusare priora Dum volet, a Druso cetera laeta dabit. Tu tamen ausa potes tanto indulgere dolori, Longius ut nolis heu male fortis ali. Vix etiam fueras paucas vitalis in horas, Obtulit invitae cum tibi Caesar opem; Admovitque preces et ius immiscuit illis Aridaque affusa guttura tinxit aqua. Nec minor est nato servandae cura parentis Hic adhibet blandas, nec sine iure, preces. Coniugis et nati meritum pervenit ad omnis; Coniugis et nati, Livia, sospes ope es. Supprime iam lacrimas non est revocabilis istis, Quem semel umbrifera navita lintre tulit. Hectora tot fratres, tot deflevere sorores Et pater et coniunx Astyanaxque puer Et longaeva parens tamen ille redemptus ad ignes Nullaque per Stygias umbra renavit aquas. Contigit hoc etiam Thetidi populator Achilles Iliaca ambustis ossibus arva premit. Illi caeruleum Panope matertera crinem Solvit et immensas fletibus auxit aquas, Consortesque deae centum longaevaque magni Oceani coniunx Oceanusque pater Et Thetis ante omnes sed nec Thetis ipsa neque omnes Mutarunt avidi tristia iura dei. Prisca quid huc repeto? Marcellum Octavia flevit Et flevit populo Caesar utrumque palam. Sed rigidum ius est et inevitabile Mortis, Stant rata non ulla fila tenenda manu. Ipse tibi emissus nebulosum litus Averni, Si liceat, forti verba tot ore sonet Quid numeras annos? vixi maturior annis Acta senem faciunt haec numeranda tibi, His aevum fuit implendum, non segnibus annis Hostibus eveniat longa senecta meis. Hoc atavi monuere mei proavique Nerones Fregerunt ambo Punica bella duces, Hoc domus ista docet, per te mea, Caesaris alti Exitus hic, mater, debuit esse meus. Nec meritis quamquam ipsa iuvant magis afuit illis, Mater, honos titulis nomina plena vides. Consul et ignoti victor Germanicus orbis, Cui fuit heu mortis publica causa, legor Cingor Apollinea victricia tempora lauro Et sensi exequias funeris ipse mei, Decursusque virum notos mihi donaque regum Cunctaque per titulos oppida lecta suos, Et quo me officio portaverit illa iuventus, Quae fuit ante meum tam generosa torum. Denique laudari sacrato Caesaris ore Emerui, lacrimas elicuique deo. Et cuiquam miserandus ero? iam comprime fletus. Hoc ego qui flendi sum tibi causa rogo. Haec sentit Drusus, si quid modo sentit in umbra, Nec tu de tanto crede minora viro. Est tibi sitque precor multorum filius instar Parsque tui partus sit tibi salva prior; Est coniunx, tutela hominum, quo sospite vestram, Livia, funestam dedecet esse domum. PAVLVS Gel. N.A. .. Patér supreme, nóstrae progenií patris Non. M Núnc te obtestor, célere sancto súbueni censório! -Non. M Niuít sagittis, plúmbo et saxis grándinat. Qua uíx caprigeno géneri gradilis gréssio est.Marcus Pacuvius, tragoediae a ANTIOPA Prob. Verg. Ecl. . Iouis éx Antiopa Nýctei natí duo aLoca hórrida initas. Cic. Div. . Amphio Quadrupés tardigrada agréstis humilis áspera, Breui cápite, ceruice ánguina, aspectú truci, Euíscerata inánima cum animalí sono. Astici Ita saéptuosa díctione abs té datur Quod cóniectura sápiens aegre cóntuit Non íntellegimus, nísi si aperte díxeris. Amphio Testúdo . . . perdita ínluuie atque insómnia Frendére noctes, mísera quas perpéssa sum . frúges frendo sólidas saxi róbore. . . . . . . . . sól si perpetuó siet, Flámmeo uapóre torrens térrae fetum exússerit Nócti ni interuéniat, fructus pér pruinam obríguerint. Mínitabiliterque íncrepare díctis saeuis íncipit. Nonne hínc uos propere e stábulis amolímini? Sed cúm animo attendi ád quaerendum, quíd siet . . . . . céruicum Florós dispendite crínes. Saluéte, gemini, méa propages sánguinis! Sch. Pers. . inluuie córporis aÉt coma prolíxa impexa cónglomerata atque hórrida Setum ARMORVM IVDICIVM Char. GL .K . . . . séque ad ludos iam índe abhinc exérceant. Quí uiget, uescátur armis, íd percipiat praémium. . . . qui sése adfines ésse ad causandúm uolunt, Dé uirtute is égo cernundi dó potestatem ómnibus. Án quis est qui té esse dignum, quícum certetúr, putet? . . si non ést ingratum re ápse quod fecí bene. túque te Désidere in túto residem, nós hic esse in múnere Máluisti. Díc mihi quid fáciam quod me móneris, effectúm dabo. Próloqui non paénitebunt líberi ingrato éx loco. . . et aecum et réctum est, tu quod póstulas Iuráti cernant. . . . . . nilne ad te dé iudicio armum áccidit? Quod égo inaudiui accípite, et quid sit fácto opus decérnite. Cúm recordor eíus ferocem et tóruam confidéntiam feróci ingenio, tóruus, praegrandí gradu Nám canis, quando ést percussa lápide, non tam illum ádpetit, Quí sese icit, quam íllum eumpse lápidem, qui ipsa icta ést, petit. . . . . mén seruasse, ut éssent qui me pérderent! . . . pro império agendum est.Quís uetat, Quí ne attollat? ATALANTA Non. M Paréntum incertum inuéstigandum grátia Non. M Dólet pigetque mágis magisque mé conatum hoc néquiquam itiner. -Non. M Tamen étsi metuo pícta de pallá plagam Gradere átque atrocem coérce confidéntiam! . . . . éxtremum intra cámterem ipsum praégradat Párthenopaeum. Non. M Viám quam insistam dúbito aut quod primórdium -Capíssam ad stirpem exquírendum . . . . . Quás famulitas uís egestas fáma formidó pudor Hís sollicita, stúdio obstupida, súspenso animo cíuitas Mórtem ostentant, régno expellunt, cónsanguineam esse ábdicant. Non. M Tégiae nunc nemorális regnum pótitur transmissú patris. -Non. M Quid istúc est? uultum cáligat quae trístitas? -Non. M Quae aégritudo ínsolens méntem attemptát tuam? Hábeo ego istam quí distinguam intér uos geminitúdinem. . . . . ís uestrorum utér sit, cui signúm datum est, Cétte. Suspénsum in laeuo brácchio ostendo úngulum. Nam quód conabar, cum ínteruentum est, dícere, Nunc éxpedibo. Mi gnáte, ut uerear éloqui, porcét pudor. Triplicém uirili séxu partum prócreat. Vbi égo me grauidam séntio adgrauéscere Propínquitate párti Cum incúltos peruestígans rimarém sinus Sempér sat agere ut né in amore animum óccupes. Cóncentare ac díssentire párti ac da rursum aéquiter. Omnés, qui tam quam nós seuero séruiunt Sub régno, callent dóminum imperia métuere. Brev. Expos. Verg. G. . Tegeaéa Arcadiae cíuitas aCHRYSES Non. M intereá loci Flúcti flacciscúnt, silescunt uénti, mollitúr mare. Própemodum animus cóniectura de érrore eius aúgurat. Átque, ut promeruít, pater mihi pátriam populauít meam. Ciués, antiqui amíci maiorúm meum, Consílium socii, augúrium atque extum intérpretes, Post quám prodigium horríferum, portentúm pauos . . . nam isti quí linguam auium intéllegunt Plusque éx alieno iécore sapiunt quam éx suo, Magis aúdiendum quam aúscultandum cénseo. Hóc uide, circúm supraque quód complexu cóntinet Térram Sólisque exortú capessit cándorem, occasú nigret, Íd quod nostri caélum memorant, Grái perhibent aéthera Quídquid est hoc, ómnia animat fórmat alit augét creat Sépelit recipitque ín sese omnia, ómniumque idem ést pater, Índidemque eadem aéque oriuntur de íntegro atque eodem óccidunt. Máter terrast párit haec corpus, ánimam autem aeter ádiugat. Ídae promuntúrium, quoius língua in altum próicit . . . . . incipio sáxum temptans scándere Vórticem, e summísque in omnis pártes prospectum aúcupo. aésti forte ex árido adiutámini et deféndite! Ést ibi sub eo sáxo penitus stráta harena ingéns specus. Si quá potestur ínuestigarí uia Inuéni, opino, Oréstes uter essét tamen. Prisc. GL .K Óssuum inhumatum aéstuosam aulam -Festus M pró merenda grátia Simúl cum uideam Gráios nil medíocriter Redámptruare opibúsque summis pérsequi . . atque eccos únde certiscént . . . . . . . fúgimus, qui arte hac uéscimur. Pérque nostram egrégiam unanimitátem, quam memória nulla Déiugat Set césso inimicitiam íntegrare? Di mónerint meliora átque amentiam áuerruncassínt tuam! DVLORESTES Non. M hymenaeúm fremunt Aequáles, aula résonit crepitu músico. Gnatám despondit, núptiis hanc dát diem. Respónsa explanat mándat ne matrí fuat Cognóscendi umquam aut cóntuendi cópia. Aut híc est aut hic ádfore actutum aútumo. Non. M Hícine is est, quem fáma Graia ante ómnis nobilitát uiros? -Non. M Délphos uenum pécus egi, inde ad stábula haec itiner cóntuli. . . . primum hóc abs te oro, mínus inexorábilem Fáxis.Ni turpássis uanitúdine aetatém tuam, Óro minime fléctas fandi mé prolixitúdine. Non. M Nón decet animum aégritudine ín re crepera cónfici. Nónne officium fúngar uulgi, atque aégre male factúm feram? Sí quis hac me orátione incílet, quid respóndeam? Nunc ne íllum expectes, quándo amico amíciter Fecísti . . quidnam autem hoc sóniti est, quod stridúnt foris? . . ubi illic ést? me miseram! quónam clam se elíminat? Vel cúm illum uideas sóllicitum orbitúdine Prisc. GL .K Páter Achiuos ín Caperei sáxis pleros pérdidit. ni me cáluitur suspício, Hóc est illud quód fore occulte Oéax praedixít . . Útinam nunc matréscam ingenio, ut meúm patrem ulciscí queam! éxtemplo Aegisthí fidem Núncupantes cónciebunt pópulum . . . . . Néc grandiri frúgum fetum pósse nec mitíscere quid? quod iam ét mihi Pigét paternum nómen, maternúm pudet Profári. Macte ésto uirtute, óperaque omen ádproba! Ámplus, rubicundó colore et spéctu proteruó ferox Ís quis est?Qui té, nisi illum tu óccupas, letó dabit. Heu, nón tyrannum nóui temeritúdinem? Set méd incertat díctio quare éxpedi! Nil cóniectura quíui interpretárier, Quorsúm flexiuice conténderet. Proínde ut ista súnt promerita uéstra, aequiperare út queam Véreor, nisi numquám fatiscar fácere quod quibó boni. Únde exoritur? quó praesidio frétus, auxiliís quibus? Quó consilio cónsternatur, quá ui, cuius cópiis? Íllum quaero, qui ádiutatur. Nam te ín tenebrica saépe lacerabó fame Clausam ét fatigans ártus torto dístraham. animum quae moenis HERMIONA Non. M . . . . . . quo tandem ipsa órbitas Grandaéuitasque Pélei penúriam Stirpís subauxit. Tristítia atque animi intóleranda anxitúdine . . . . . át non cernam, nísi tagam. Cum néque me aspicere aequáles dignarént meae Príus data est quam tíbi dari dicta, aút quam reditum est Pérgamo. Quód ego in acie célebra obiectans uítam bellando áptus sum Quíd benefacta meí patris, cuius ópera te esse ultum aútumant? . . . . . régni alieni cúpiditas Pelléxit. Tuo súb iudicio quae ómnes tetinerím grados Nam sólus Danais híc domum itioném dedit. Par fórtitudo, gémina confidéntia Laméntas fletus fácere conpendí licet. Obnóxium esse aut brútum aut elinguém putes. Ó flexanima atque ómnium regína rerum orátio! Quántamque ex discórditate cládem inportem fámiliae Habet hóc senectus ín sese, ipsa cum pigrast, Spisse út uideantur ómnia ei confíeri. Paucís absoluit, né moraret diútius. A té Tyndareo fíeri contuméliam, Cuius mé ueretur máxume. Non tú te e conspectu hínc amolire? . . . Sérmonem hic nostrum éx occulto clépsit, quantum intéllego. Cúrrum liquit clámide contorta ástu clupeat bráccium. Íbo atque edicám, frequentes út eant gratatum hóspiti. Concórditatem hospítio adiunctam pérpetem Probitáte conseruétis. quas gloria et uarietas humanum ILIONA Festus M ab eó . . Depúlsum mamma paédagogandum áccipit Repótialis Líber. Set hí cluentur hóspitum infidíssimi. . . . . . blándam hortatricem ádiugat Voluptátem Matér, te appello, tú, quae curam sómno suspensám leuas Neque té mei miseret, súrge et sepeli nátum tuum . . . . . . prius quám ferae Volucrésque aNeu réliquias quaesó mias sireis dénudatis óssibus Per térram sanie délibutas foéde diuexárier. Age ádsta mane audi iterádum eadem istaéc mi! Ea, út stagnorum umórem rimarém, loca Quos égo ita ut uolui offéndo incolumis . . . Profécto aut inibi est aút iam potiuntúr Phrugum. Di me étsi perdunt, támen esse adiutam éxpetunt, Quom príus quam intereo spátium ulciscendí danunt. Fac, út coepisti, hanc óperam mihi des pérpetem Oculís extraxerim Cur ínlaqueetur híc?Mecum altercás? tace. Ne pórro te error, quí nunc lactat, máceret Quis deós infernos, quíbus caelestis dígnet decorare hóstiis Óccidisti, ut múlta paucis uérba unose obnúntiem. Ibo ád eam ut sciscam quíd uelit.Valuaé sonunt. Repúgnanti ego porro húnc ui detraxi úngulum. Paélici supérstitiosae cúm uecordi cóniuge Úsi honore crédo Achiui hunc scéptrum patientúr poti. MEDVS Festus M Áccessi Aeaeam, ét tosillam pégi lecto in lítore. . . . . té, Sol, inuoco, út mihi potestatém duis Ínquirendi meí parentis. . . ques sunt ís?Ignoti, néscio ques ignóbiles. Quae rés te ab stabulis ábiugat?Certum ést loqui. Clamóre et sonitu cólles resonantés bount. Diuórsi circumspícimus, horror pércipit. Quíd tandem? ubi ea est? quód receptast?Éxul incertá uagat Cedo quórsum itiner tetinísse aiunt? Si résto, porgit út eam si ire cónor, prohibet baétere. Cústodite istúnc uos, ne uim qui áttolat neue áttigat. Linguaé bisulcis áctu crispo fúlgere múlier egregiíssima Forma Caélitum camílla, expectata áduenis salue, hóspita! Vitám propagans éxanimis altáribus Populóque ut faustum sémpiterne sóspitent Repúdio hospitium régrediundum est ílico. Possum égo istam capite cládem auerruncássere. Quá super red ínterfectum tú esse dixisti Híppotem? Atque éccum in ipso témpore ostentúm senem! Quís tu es, mulier, quaé me insueto núncupasti nómine? Séntio, patér, te uocis cálui similitúdine. Set quíd conspicio? núm me lactans cáluitur Aetás? neque profundum Cic. N.D. . Aegialeus aNIPTRA Gel. N.A. .. Cédo tuum pedém mi, lymphis fláuis fuluum ut púluerem Mánibus isdem, quíbus Vlixi saépe permulsi, ábluam Lássitudinémque minuam mánuum mollitúdine. Anticlea Lénitudo orátionis, móllitudo córporis Páriter te esse erga íllum uideo, ut íllum ted ergá scio. Spartám reportare ínstat, id si pérpetrat. Nec úlla subscus cóhibet compagem áluei, Sed súta lino et spárteis serílibus Inde Aétnam montem aduénio in scruposám specum. aetate íntegra, Feróci ingenio, fácie procerá uirum Vos hínc defensum pátriam in pugnam baétite. Vlixes Pedetémptim ac sedató nisu, Ne súccussu arripiát maior Dolor aChorvs Tu quóque Vlixes, quamquám grauiter Cernímus ictum, nimis paéne animo es Mollí, qui consuetús in armis Aeuom ágere aVlixes Retinéte, tenete! opprímit ulcus Nudáte! heu mé miserum, éxcrucior! Operíte abscedite iám iam. Mittíte nam attrectatu ét quassu Saeuum ámplificatis dolórem. Vlixes Cónqueri fortúnam aduersam, nón lamentarí decet Íd uiri est offícium, fletus múliebri ingenio ádditus. Barbáricam pestem súbinis nostris óptulit, Nouá figura fáctam, commissam ínfabre. PERIBOEA Non. M . árdua per loca agréstia pes Trepidánte gradu nitítur . . . . corpusque meúm tali Maeróre errore macóre senet. Lapít cor cura, aerúmna corpus cónficit. Parum ést, quod te aetas mále habet, ni etiam hunc ád malam Aetátem adiungas crúciatum reticéntia? Non. M Pátior facile iniúriam, si est uácua a contumélia. -Non. M Mane, éxpedibo fác tu contra míhi quod rogo respóndeas. -Non. M Gnate, órdinem omnem, ut déderit, enodá patri. Constérnare, anime, ex péctore aude ecuóluere Consílium subito, méns, quod enatúmst modo, Qui pácto inimicis mórtem et huic uitam ófferas. Nam mé perbitere, íllis opitulárier Quouís exitio cúpio, dum prosím . . . . . . régnum potior, cóniugem macto ínferis. Nón potest, Melaníppe, hic sine tua ópera exanclarí labos. Postquam ést oneratus frúgum et floris Líberi Ecfáre, quae cor tuúm timiditas térritet. Et támen offirmato ánimo mitescít metus. Séd nescio quid núnc est animi horrésco et gliscit gaúdium. Regum ímperator, aéternum humanúm sator . . . . . . precor ueniám petens, Vtí quae ego egi ago áxim uerruncént bene. Tu, múlier, tege te et túta templo Líberi. nám si te regerét pudor, Siue ádeo cor sapiéntia inbutúm foret Métus egestas, maéror senium, exíliumque et senectús . . Tríplici pertimefáctus maerore ánimi incerte erráns uagat. Béluarum haec ác ferarum aduéntus ne taetrét loca. Prisc. GL .K Quámquam aetas senét, satis habeam uírium ut te ara árceam. -Non. M Neque tuúm te ingenium móderat, neque fratérnum ira exiliúm leuat. Ó multimodis uárium, et dubium et prósperum copém diem! Fléxa, non falsa aútumare díctio Delfís solet. . . scrupea saxéa Bacchi Templá prope adgreditur . . . tiasantém fremitu Concíte melum! TEVCER Non. M Quae désiderio alúmnum, paenitúdine, Squalé scabreque, incúlta uastitúdine Post quám defessus ést perrogitando áduenas Omnís de gnatis, néque quemquam inuenít scium Neque pérpetrare précibus imperió quiit Nihílne a Troia adpórtat fando? . . . Quam té post multis túeor tempestátibus! Periére Danai, pléra pars pessúm datast. Profúsus gemitu, múrmure occisti ántruat. Nos íllum interea próliciendo própitiaturós facul Remúr. Nam Teúcrum regi sápsa res restíbiliet. Haúd sinam quidquám profari príus quam accepso quód peto. Facéssite omnes hínc parumper tú mane! Telamo Ségregare abs te aúsus aut sine íllo Salaminem íngredi, Néque paternum aspéctum es ueritus, quom aétate exacta índigem Líberum lacerásti orbasti extínxti, neque fratrís necis Néque eius gnati párui, qui tibi ín tutelam est tráditus? mihi classem ímperat Théssalum nostrámque in altum ut próperiter dedúcerem. Rápide retro citróque percito aéstu praecipitém ratem Réciprocare, undaéque e gremiis súbiectare adflígere . . . . ármamentum strídor, flictus náuium, Strépitus fremitus, clámor tonitruum ét rudentum síbilus Non. M Úbi poetae pró sua parte fálsa confictánt, canunt, -Quí causam humilem díctis amplent Quamquam ánnisque et aétate hoc córpus putrét Aut me óccide, illinc si úsquam probitám gradum. Non. M Té repudio néc recipio náturam abdicó facesse! -Festus M . . . . ut égo, si quisquam mé tagit nisi coérceo Protéruitatem atque hóstio feróciam EX INCERTIS FABVLIS Var. L. . Pastor Exórto iubare, nóctis decurso ítinere Ódi ego homines ígnaua opera et phílosopha senténtia. Tu córnifrontes páscere armentás soles. Agite íte, euoluite rápite, coma Tractáte per aspera sáxa et humum, Scindíte uestem ocius! ah! Cepísti me istoc uérbo, miseretúr tui. Miserét me, lacrimis língua debilitér stupet. Qua te ádplicasti támen aerumnis óbruta? quin etiám ferae, Quíbus abest ad praécauendum intéllegendi astútia, Mórtis iniectó terrore horréscunt . . . . . Pandíte ualuas, remouéte seras, Vt cómplectar! Nunc prímum opacat flóra lanugó genas. . . . . térra exhalat aúram ad auroram úmidam. Graiúgena de istoc áperit ipsa orátio. Solátur auxiliátur hortatúrque me. Cic. Fin. . Pylades Égo sum Orestes. Orestes Ímmo enim uero ego sum, inquam, Orestes . . . a Vterqve . . . . ámbo ergo igitur símul una enicárier Cómprecamur. Cic. Rhet. Her. . Fórtunam insanam ésse et caecam et brútam perhibent phílosophi, Sáxoque instare ín globoso praédicant uolúbilei Íd quo saxum inpúlerit fors, eo cádere Fortunam aútumant. Ínsanam autem esse áiunt, quia atrox íncerta instabilísque sit Caécam ob eam rem esse íterant, quia nil cérnat quo sese ádplicet Brútam, quia dignum átque indignum néqueat internóscere. Súnt autem alii phílosophi, qui cóntra Fortuná negant Úllam miseriam ésse, temeritátem esse omnia aútumant. Íd magis ueri símile esse usus re ápse experiundo édocet Vélut Orestes módo fuit rex, fáctust mendicús modo. . mendicus, mánticulator íta fati oppressít iugum. Ád manticulandum ástu aggreditur.scíte nimquid prompserit? Deínde adgrédiar ástu regem nám manticulandum ést mihi. máchinam ordirís nouam Mánticulata astu ánne sancta iúra iuranda ádicis? Cum deúm triportenta Vóce suppressá, striato frónte, uoltu túrgido Quid ést? nam me exanimásti prologió tuo. In túrba Oresti cógnita, agnota ést soror. . . quid cessátis, socii, eícere spiras spárteas? . . . . . . reprime íncicorem iracúndiam. consiliúm cicur núlla res Néc cicurare néque mederi pótis est neque refígere. Séd cum contendí nequitum uí, clam tendenda ést plaga. Priamús si adesset, ípse eius commiserésceret. Quóniam ille interít, imperium Céfalo transmissum ést . . Alcýonis ritu lítus peruolgáns feror. Ómnes latebras, súbluta mole ómnes abstrusós sinus Quid méd obtutu térres, mulces laúdibus? Póst quam calamitás complures ánnos aruas cáluitur Angués ingentes álites iunctí iugo Isid. Different. . . . uolucri cúrrit axe quádriuga. -Festus M Pausíllum repeda, gnáte, a uestibuló gradum. Quae meúm uenenis fléxit socium péctora. eundem fílios Sibi prócreasse pér Calipsonem aútumant. Calidónia altrix térra exuperantúm uirum lábitur . . . . . . . trabica in álueos. Nám si quae euentúra sunt prouídeant, aequiperént Ioui. Quint. Inst. .. Nérei repándirostrum incúruiceruicúm pecus . profectióne laeti píscium lascíuiam Íntuentur, néc tuendi sátietas capiér potest. Ínterea prope iam óccidente sóle inhorrescít mare, Ténebrae conduplicántur, noctisque ét nimbum obcaecát nigror, Flámma inter nubés coruscat, caélum tonitru cóntremit, Grándo mixta imbrí largifico súbita praecipitáns cadit, Úndique omnes uénti erumpunt, saéui existunt túrbines, Féruit aestu pélagus. murmúr maris hínc saeuitiam Sálaciae Fúgimus. . . . . . líqui in Aegaeó fretu . . . . . quí stirpem occidít meum Flexánima tamquam lýmphata aut Bacchí sacris Commóta, in tumulis Teúcrum commemoráns suum Tópper tecum, síst potestas, fáxsit sin mecúm uelit Óbstinati exórtus Calcam torrus iteris insomnia pută. ită hic Iouis ante templo propter homine praeter condemnatis applar desertitudines FRAGMENTA ARTIS GRAMMATICAE Prisc. GL .K exilem .Pomp. C. art. Don. GL .K doctusque Palaemon .Quint. Inst. .. vocabulum . . . appellationem .Char. GL .K adverbium est pars orationis quae .adiecta verbo significationem eius explanat atque implet. ita nam cum dico Palaemon docet, nondum significo satis vim planam verbi, nisi adiecero bene aut male. sed quoniam multae species sunt adverbiorum, singulas adiciemus. qualitatis et quantitatis sunt quae ex secundo ordine derivantur in e, velut doctus docte, item le- pidus lepide. excipiuntur autem ex secundo ordine duo quae in e brevem veniunt, velut bene male. sunt quae a tertio ordine derivantur in ter, velut fortis fortiter felix feliciter. excipiuntur ex tertio ordine, ut facilis facile vilis vile; sed in conpositione facilis, quod est difficilis, dif- ficulter facit. Char. GL .K praepositiones sunt dictae ex eo .quod praeponantur tam casibus quam verbis; casibus incusativo tantum et ablativo. Diom. GL .K coniunctio est pars orationis co- a.nectens ordinansque sententiam. coniunctionum quaedam sunt prin- cipales, aliae subsequentes, aliae mediae, quibus utralibet parte po- sitis sine vitio coniungitur oratio. principalis igitur est coniunctio sed, velut sed te qui vivum casus age fare vicissim, ut ait Vergi- lius. ille enim ordo ubi postponitur poeticus est per ἀνα- στροφήν factus, ipsa sed in somnis inhumati venit imago co- niugis, sed ipsa. subsequens est que, media est etiam. Char. GL .K expletivas b.Char. GL .K interiectiones sunt quae nihil .docibile habent significant tamen adfectum animi, velut heu eheu hem ehem eho hoe pop pa- pae at attatae. Quintus Remmius Palaemon, Ars sp. . ARS Omnia nomina quinque vocalibus ablativo casu terminantur, a e i o .u, id est quicquid declinaveris de nomine, ablativum casum in has litte- ras ducit, ut puta haec Iulia ab hac Iulia, hic paries ab hoc pariete, hic et haec agilis ab hoc et ab hac agili, hic doctus ab hoc docto, hic versus ab hoc versu; praeter pauca aptota, quae nos turbare non debent, quia pauca sunt. ut puta nequam homo, ab hoc nequam homine, nugas ab hoc nugas dicimus hic videtur ablativus suscepisse m et s, sed in aptotis, non legitimis et regularibus nominibus, quae certo ordine decli- nantur. ergo ablativus casus singularis dat nobis regulam ad declinatio- nem pluralis numeri, id est ad genetivum dativum et ablativum pluralem, quo modo recte inveniantur. unde si ablativus habuerit a et o, parem regulam dant, id est ut genetivum pluralem in rum mittant, dativum et ablativum pluralem in is, ut ab hoc docto horum doctorum, ab hac docta harum doctarum, sic ablativum in is, ab his doctis viris et ab his doctis mulieribus; praeter haec pauca, quae contra artem suscepta sunt, ut mulabus libertabus deabus natabus filiabus equabus asinabus, eodem modo ambabus et duabus. diximus de duabus vocalibus, id est a et o, quae parem regulam habent. restant tres vocales, i e u, quae similiter dispa- rem regulam habent. nam si ablativus i habuerit, in ium; si e correpta fuerit, in um; si producta, in rum; si u, in uum genetivum pluralem mittunt, dativum et ablativum in bus, ut puta ab hoc forti horum for- tium his et ab his fortibus, ab hoc homine horum hominum his et ab his hominibus, ab hoc versu horum versuum his et ab his versibus, ab hac re harum rerum his et ab his rebus. Sed ut colligas ablativum, quando exeat in has litteras, regulam ge- netivi singularis attende. si enim in ae exierit genetivus, ablativum in a mittit, ut huius Iuliae ab hac Iulia, huius Musae ab hac Musa. si .genetivus in is exierit, plerumque in e, aliquando in i, numquam in o mittit ablativum, ut puta huius parietis ab hoc pariete, huius hominis ab hoc homine. in genere communi nominativus et genetivus si habue- rint is, ablativum in i mittunt, ut hic et haec agilis, hic et haec facilis, ab hoc et ab hac agili vel facili. siqua sunt quae differant ab hac re- gula, magis usu quam ratione factum est ut puta haec ovis huius ovis ablativum in i mittere debuit, et tamen in e mittit, ut ab hac ove, non ovi. sed hoc, ut diximus, usu magis quam ratione factum est. genetivus si habuerit i in genere masculino, ablativum in o mittit, ut huius docti huius iusti ab hoc docto ab hoc iusto. sed ideo dixi in genere mascu- lino hoc observari debere, quia in genere feminino invenitur genetivus i habere et in e exire ablativus, non in o, ut puta huius rei ab hac re, huius speciei ab hac specie. genetivus si habuerit us, ablativum in u mittit, ut huius versus huius fluctus, ab hoc versu ab hoc fluctu. sic ergo de genetivo singulari trahis regulam ad ablativum singularem, quia ablativus casus dat regulam ad genetivum et dativum pluralem, quam su- pra memoravi. Alia regula nominativus si is habuerit, aut parem habebit geneti- vum, ut hic ignis huius ignis, haec puppis huius puppis; aut si crescit genetivus, per has crescit, per n r t d per n, ut puta sanguis sangui- nis; per r, ut cinis cineris, pulvis pulveris; per t, Samnis Samnitis; per d, cuspis cuspidis. Alia regula ablativus cum habuerit e, numquam adiungit um in no- minativo, ut puta verbere in ablativo, quaeritur utrum in nominativo um habeat, ut dicamus hoc verberum. sed prohibemur regula ablativi, qui cum habuerit e, in nominativo numquam habebit um. ergo si hoc ver- berum non dicimus, quo modo dicemus? utique hoc verber, et dicimus in ablativo ab hoc verbere et pluraliter haec verbera, quo modo ubera. sic huic regulae contrarius non est nominativus. nam si nominativus um habuerit, numquam mittet ablativum in e, et hoc observabis perpetuo. Alia regula genetivus cum habuerit is, numquam mittet ablativum in o, ut puta ne dicas paupero patre natus sum. genetivus enim sin- gularis is habebit, ut huius pauperis. ergo ablativus non potest exire in o, sed aut in e aut in i. Alia regula genus neutrum in nominativo si habuerit e, in i termi- natur ablativus, ut hoc mare ab hoc mari, non ab hoc mare. ne dicas ab hoc monile, sed ab hoc monili. numquam enim genus neutrum quat- tuor habet casus similes ut in nominativo e, sic in accusativo, sic in vocativo, et non in ablativo. deinde quia in his nominibus generis neu- tri ablativo casui adici debet a littera, ut possit statim fieri nominativus pluralis, ut puta ab hoc monili, adice a litteram, et facit haec monilia ab hoc sedili, adice a, et facit haec sedilia ab hoc facili, adice a, et facit facilia. sic ergo per omnia observabis in talibus dumtaxat no- .minibus. Alia regula genus neutrum numquam in nominativo habet a nisi in graecis, ut puta schema thema, huius schematis thematis. quo modo ge- nus femininum in nominativo numquam exit in e nisi in graecis, ut An- dromache. Genus neutrum cum in us exierit nominativo, necesse est ut crescat una syllaba in genetivo et ablativum in e mittat, ut puta hoc pecus huius pecoris ab hoc pecore, hoc facinus huius facinoris ab hoc facinore prae- ter vulgus et pelagus, quia vulgus apud antiquos tam masculino genere dictum est quam neutro. pelagus vero ideo ad hanc regulam non perti- net, quia graecum est. Genus neutrum quando in nominativo habet um, genetivo pares syllabas dat, ut puta hoc templum huius templi, hoc telum huius teli. genus neutrum quando in nominativo habet ium, in genetivo geminat i litteram, ut puta hoc gaudium huius gaudii, hoc imperium huius imperii, hoc ingenium huius ingenii. sic observabis in ceteris, quia genetivus minor esse non debet nominativo. nam et in genere masculino si nomi- nativus ius habuerit, necesse est in genetivo geminet i, ut puta hic filius huius filii, hic Mercurius huius Mercurii, hic genius huius genii, hic Iulius huius Iulii. si vero nominativus us tantum habuerit, non geminat i in genetivo, ut puta hic Coronatus huius Coronati, non Coronatii, hic Honoratus huius Honorati, non Honoratii. Genus neutrum si habuerit nominativum in e, ut puta hoc monile hoc sedile, necesse est ut genetivus is habeat, ut huius monilis huius sedilis, ablativus i, ut ab hoc monili ab hoc sedili. Quodcumque nomen in nominativo er syllabam habet, tunc exit in o ablativus ipsius, quando secundae est declinationis et non crescit una syllaba in genetivo singulari, quando genetivus i habuerit, non is, ut puta hic aper facit ablativo ab hoc apro, quia genetivum huius apri facit. si vero nominativus er habuerit et genetivus is, ablativum non mittit in o, sed in e, ut puta hic pater, ablativus in e, ab hoc patre, quia genetivus singularis is habet, ut huius patris. Omnia monosyllaba generis masculini et feminini accusativum in em mittunt excepto uno nomine, id est vir virum. nam cetera in em mit- tunt, ut diximus, ut puta sol hunc solem, Mars hunc Martem, ars hanc artem, sors hanc sortem, mors hanc mortem, fons hunc fontem, ros hunc rorem, lex hanc legem, mos hunc morem, Lar hunc Larem, par hunc et hanc parem, fur hunc furem. vides omnia monosyllaba, ut dixi- mus, in em exire accusativo casu. Genus neutrum tres casus habet similes, nominativum accusativum et vocativum. ideo hoc monemus, ut, si de pelago tibi mentio sit, dicas per medium pelagus navigavi, ideo quia accusativus similis est nomina- tivo, scilicet in genere neutro. Nunc regulam comparationis accipe. masculinum genus comparatur per has syllabas, per us, per er, per ex per us, ut doctus doctior doctissimus; per er, ut asper asperior asperrimus, niger nigrior niger- rimus, tener tenerior tenerrimus. per ex in genere masculino unum .nomen est quod vadit per gradus, senex senior, superlativum non habet neque enim dicimus senissimus. commune genus quod comparari potest per has syllabas exit, per is et er is, ut hic et haec agilis, hic et haec agilior et hic agilissimus, sic brevis brevior brevissimus, sic levis levior levissimus et haec levissima. sed ab hac regula defecerunt pauca eupho- niae gratia, ut facillimus dicas, non facilissimus, quo modo fortissimus, et simillimus, non similissimus. sed haec pauca nos turbare non debent. per er vero comparatur genus commune, sed in paucis nominibus, ut hic et haec acer acrior acerrimus haec acerrima, hic et haec pauper pauperior pauperrimus haec pauperrima. genus omne per has syllabas comparatur, per ax ex ix ox ux ans ens ons ers ors am us ax positivo, ut efficax, comparativo efficacior, superlativo efficacissimus, sic fallax fallacior fallacissimus; ex, ut simplex simplicior simplicissimus; ix, ut felix felicior felicissimus, pernix pernicior pernicissimus; ox, ut velox velocior velocissimus, ferox ferocior ferocissimus; ux, ut trux trucior trucissimus; ans, ut amans amantior amantissimus; ens, ut sapiens sa- pientior sapientissimus; ons, ut insons insontior insontissimus; ers, ut iners inertior inertissimus, sollers sollertior sollertissimus; ors, ut vecors vecordior vecordissimus; am, ut nequam; us, ut vetus. dativo adicis or et facis comparativum, fortior; genetivo adicis simus, ut fortissimus. a nequam ut dicas nequior, de quovis casu tollis am et adicis i et or et facis nequior; adicis issimus et facis nequissimus. ab eo vero quod est vetus dativo adicis or et facis comparativum veterior; subducis huic i et o et adicis imus et facis veterrimus. sic observabis et in femininis et neutris et facies veterrima veterrimum. vetustissimus autem a vetusto venit, et facit vetustus vetustior vetustissimus; sic feminino vetusta ve- tustior vetustissima; sic neutro vetustum vetustius vetustissimum. Sunt nomina generis neutri quae tres casus tantum in plurali nu- mero habent, nominativum accusativum et vocativum, ut iura, accusativo haec iura, vocativo o iura. sic et maria et vina et mella et fella et aera. vocantur autem triptota. Genetivus aut par esse debet nominativo aut non plus una syllaba excedere. sed inventa sunt pauca nomina contra regulam venire, ut an- ceps, quod duarum syllabarum est, in genetivo duabus syllabis crevit facit enim ancipitis, praeceps praecipitis, supellex supellectilis, iter iti- neris. quaestio est, si princeps principis et praeceps praecipitis, quare non praecipis, quo modo principis, dicamus. sed princeps, quod primus capiat, dictus est et venit a capiendo; praeceps autem a capitis significa- tione dicitur, quod praebeat caput. Quaestio est, quando producimus decoris, quando corripimus. genere neutro corripimus ab eo quod est decus, masculino producimus ab eo quod est decor. producitur autem decoris, quo modo honoris candoris .coloris. Nomina quae finem significant non diminuuntur, ut ipse finis, non dicimus finiculus; dicimus novissimus, non dicimus novissimulus; dicimus extremus, non dicimus extremulus; dicimus ultimus, non dicimus ulti- mulus. et ratione, quia quae in fine sunt non habent quo minuantur. Sunt nomina in singulari numero neutri generis, in plurali mascu- lini, hoc caelum hi caeli, non caela; quo modo sunt, quae in singulari masculini, in plurali neutri, ut hic Tartarus, in plurali haec Tartara. Nomina tertiae declinationis quae in o exeunt nominativo singulari generis sunt feminini, exceptis paucis masculini generis, quorum numero sunt ordo ligo, et iis quae communis generis sunt, ut homo nemo bubo et mango. nam cetera feminine enuntiamus, ut Carthago Carthaginis, virgo virginis, imago imaginis, indago indaginis, siligo siliginis, sartago sartaginis, ferrugo ferruginis, farrago farraginis. Est alia quaestio, quare dicamus in ablativo singulari ab hoc arcu et plurali dativo et ablativo his et ab his arcubus, et non sic facit in dativo et ablativo plurali a versu versubus a fluctu fluctubus, sed his et ab his versibus et fluctibus. ea ratione fit, propter differentiam alterius similis nominis. si ab eo quod est arcus arcibus diceremus, non arcubus, fieret confusio illius nominis cum eo quod est arx arcis, licet sine discretione aliqua specubus et tribubus dicamus ab eo quod est specus et tribus, et ab eo quod est veru verubus eodem modo. versus vero et fluctus et cetera in dativis et ablativis pluralibus i habent ideo, quia haec nomina non turbat similium nominum confusio vel similitudo. ergo quo modo arcubus dici- mus ab eo quod sunt arcus propter arces, sic artubus ab eo quod sunt artus propter artes. hic vitus ab hoc vitu vitubus facit nam vitibus ab eo quod sunt vites. sic ergo observabis, cum similia nomina inveneris. Quaestio est, unde intellegitur e productum in ablativo, unde cor- reptum. si accipit rum genetivus pluralis, facit in ablativo singulari e productum; si um, correptum, et e mutat in i. sed melior regula est ut de dativo plurali cognoscamus, utrum productum est an correptum. unde si productum est e in ablativo singulari, accipiet bus et facit dati- vum pluralem. nam si correptum est, mutat in i, ut faciat dativum, ut puta ab hac re, adice bus, et facit rebus; ab hac specie, adice bus, et facit speciebus. ergo sic intellegis productum esse. ab e vero correpto non sic, si adicias bus, ut ab hoc homine hominebus, sed mutat e in i et accipit bus, et sic erit latinum, et correptum erit. Omnes litterae generis neutri sunt numeri tantum singularis et aptote dicuntur, ut puta hoc a, huius a, huic a, hoc a, o a, ab hoc a; sic b, sic c, sic d, sic omnes. si vero adicias littera, fiunt generis feminini, ut .dicas a littera, c littera. et multa alia nomina quae ad pondus et mensuram veniunt numeri sunt tantum singularis, ut puta aurum argen- tum triticum oleum; sed multa alia dicimus, non omnia. Nomina quae in al exeunt, in el, in il, in ol, in ul, in ar, in er, in ir, in or, in ur, in an, in en, in in, in on, in ablativo habent e, ut puta nominativo al, Hannibal, ablativo ab hoc Hannibale; nominativo el, ut fel mel, ablativo ab hoc felle melle; nominativo il, ut vigil pugil, ablativo a vigile a pugile; nominativo ol, ut sol, ablativo sole; nomina- tivo ul, ut exul, ablativo exule; nominativo ar, ut far, ablativo farre; nominativo nectar, ablativo nectare. quae vero in ar exeunt neutri ge- neris et a ante is producunt in genetivo, ablativum in i mittunt, ut hoc calcar huius calcaris, hoc lacunar huius lacunaris, ab hoc calcari lacu- nari. ab eo quod est par pare vel pari dicimus. er si habuerit nomi- nativus, attende genetivum si is habuerit, tunc mittit in e, ut hic pater huius patris ab hoc patre; quamvis ab imbri septembri dicamus, sicque in aliis quibusdam, quae nota sunt et mensium tantum nomina. in ir praeter vir cetera in e mittunt. nominativo or, ut marmor, ablativo a marmore. nominativo ur, ut fur, ablativo a fure, augur ab augure. no- minativo an, ut paean paeane. nominativo en, ut hic pecten, ablativo a pectine, flamen flamine, lien liene, rien riene; in feminino haec Siren, ablativo ab hac Sirene; in neutro hoc carmen ab hoc carmine; sic in masculinis a cano compositis, ut tibicen tibicine, fidicen fidicine; in epi- coeno oscen ab oscine. ea nomina quae nominativo in in finiuntur ne- cesse est ut in ablativo e habeant, ut puta nominativo hic delphin del- phine. sic etiam quae in on, ut hic Memnon, hic Orion, ab hoc Mem- none Orione. et quaecumque huius modi inveniuntur, necesse est ut in e mittant ablativum. sane quia dixi quae exeunt in al nominativo in e exire ablativo, verum est. sed ne occurrat quaestio nominis illius quod est tribunal facit enim ablativo ab hoc tribunali, et cervical ab hoc cer- vicali, facere deberet tribunale et cervicale, quia nominativus singularis non debet esse minor nominativo plurali duabus syllabis. sed in his nominibus, quae perpauca sunt, magis usus obtinuit. quaeritur autem, utrum hoc ossum dicamus an hoc os. sed si hoc ossum diceremus, num- quam dativus pluralis in bus exiret, sed in is ait enim Virgilius at- que ossibus implicat ignem. etenim nomina generis neutri in nominativo um habentia in ablativo o habent, ut hoc templum ab hoc templo, dativo plurali templis facit. unde si ossibus legimus in Virgilio, non exiret dativus pluralis in bus nisi ablativo singulari in e terminato. ablativus ergo exiret in e aut u aut i. sed quia nec u exit, nec nominativus pluralis ossua facit, nec i terminatur, ne ossi di- camus, remanet ab osse. nam genetivus ideo exit in is, quia nominati- vus os habet, non um. unde declinamus sic, hoc os huius ossis huic ossi hoc os o os ab hoc osse, et pluraliter haec ossa horum ossium his .ossibus haec ossa o ossa ab his ossibus. sed hoc nomen corripimus in nominativo singulari; ab eo vero quod sunt ora, id est vultus, nomina- tivo singulari producitur os, et facit hoc os huius oris huic ori hoc os o os ab hoc ore, et pluraliter haec ora horum orum his oribus haec ora o ora ab his oribus. Alia regula est, quo modo declines terga et tergora. terga autem sunt dorsa, et tergora veniunt a genere neutro quod in us exit in nomi- nativo singulari, ut hoc tergus, et pluraliter nominativo haec tergora. et declinabis hoc nomen sic, quo modo pecus et vulnus. tergum autem de- clinabis, quo modo templum. Alia regula est nomina semper generis masculini et feminini, quae habuerint a in nominativo, genetivum et dativum in ae mittunt, ut puta hic Seneca huius Senecae huic Senecae, haec Iulia huius Iuliae huic Iuliae. sed inveniuntur pauca nomina vel pronomina contra hanc regulam veni- entia, ut, cum in nominativo a solum habeant, in genetivo ius accipiant, in dativo i, ut sola solius soli, tota totius toti, una unius uni, ulla ullius ulli, nulla nullius nulli, utra utrius utri, aliqua alicuius alicui, illa illius illi, ista istius isti, ipsa ipsius ipsi. pauca sunt, quae turbare nos non debent. superior autem regula in immensum tenditur, ut haec Musa huius Musae. haec analogia est, id est regula perpetua. horum vero nominum et pronominum anomalia est, id est inaequalis declinatio contra regulam; sed in paucis est, ut dixi. Nomina quae in as exeunt tunc exeunt in e ablativo singulari, si genetivus is habuerit, ut Maecenas Maecenatis ab hoc Maecenate. ideo dixi attendendum esse genetivum singularem, quia inveniuntur nomina quae in as exeunt et tamen non in e mittunt ablativum, sed in a, ut Aeneas ab hoc Aenea, Menalcas ab hoc Menalca. ergo cum inveneris nominativo as, genetivum attende si habuerit is, sic pronuntia, ablativus quod in e exit. sed si tibi ablativus notus est et de genetivo dubitas, scito quia in is exit, cum in e fuerit ablativus terminatus. gentilia quo- que ablativum in i mittunt, ut Arpinas Arpinati, Capenas Capenati. sed veteres haec nomina magis in is et in e nominativo pronuntiabant, ut hic et haec Arpinatis et hoc Arpinate. Nominativus in es ablativum in e mittit, ut heres herede, nisi genetivus in ae exierit, ut Anchises Anchisae tunc enim ablativus etiam in a exit et locuples, quod omnis generis est, a locuplete vel locupleti. Nominativus in is si fuerit in genere masculino vel feminino, ablativum in e mittit, ut hic collis hic vomis hic lapis, ab hoc colle vomere lapide, haec lis ab hac lite, haec vitis ab hac vite, haec cutis ab hac cute. pauca vero masculina in i vel in e mittunt, ut ignis vectis amnis anguis postis. illa quoque feminina in i etiam exeunt, quae accusativos in im mittunt, ut puppim puppi, restim resti; et ab his quae sunt vis et stri- gilis ab hac vi ab hac strigili ablativos dicimus; ab eo quod est avis ab ave vel avi. in communi quoque genere is in nominativo ablativum in e mittit, nisi neutrum genus sit in e, ut puta hic et haec hostis ab hoc et ab hac hoste; licet civis a cive vel civi faciat. Os si habuerit nominativus, in e mittit ablativum, ut haec dos ab .hac dote, hic mos ab hoc more, hoc os ab hoc osse. In genere neutro si nominativus us habuerit, ablativum in e mittit, ut hoc vulnus huius vulneris ab hoc vulnere, praeter vulgus et pelagus. vetus autem, quod est omnis generis, a vetere vel veteri, ablativum in e et in i mittit. in genere masculino us si fuerit in nominativo, geneti- vum in i mittit, ablativum in o, ut hic doctus huius docti ab hoc docto. sic in femininis quae exeunt in us, si genetivus i habuerit, in o mittit ablativum, ut haec laurus huius lauri ab hac lauro, haec cypressus huius cypressi ab hac cypresso. quod si genetivus is exierit, ablativum in e mittit, ut haec virtus huius virtutis ab hac virtute. si vero nominativus us habuerit et genetivus us, ablativum in u mittit, sic in masculinis, sic in femininis in masculinis, ut hic versus hic fluctus, genetivo huius versus huius fluctus, ablativo ab hoc versu ab hoc fluctu; in femininis nominativo haec porticus haec quercus, genetivo huius porticus huius quercus, ablativo ab hac porticu ab hac quercu. sic per cetera observa- bis. sed si talium nominum te declinatio turbaverit, tanta vis est regu- larum, ut aut de genetivo aut de dativo aut de ablativo, scilicet de istis tribus uno invento, docearis de totius nominis declinatione singularis pluralisve numeri. quare hoc dixerim puta si sint nomina fluctus aut versus, quorum declinationem nescias, mihi crede quia, in quacumque lectione aut ablativum inveneris aut dativum aut genetivum, horum trium unum si habeas notum, docebit te de omnibus casibus. ut puta si scias quia ab hoc fluctu, sequitur quia nominativus singularis us habeat, sic genetivus, et dativus ui habeat, accusativus um, vocativus us. ecce unus casus docuit te declinationem omnium. sic si inveneris dictum in gene- tivo huius versus, docebit te quod ablativus docuit. sic si inveneris ui in dativo, huic versui, et ipse hoc te docebit, quod et ablativus et ge- netivus. vides ergo uno invento casu in quacumque auctoritate lectionis doceri te, quem ad modum totum nomen declines. in iis vero nominibus, quae in o mittunt ablativum, regula est ut genetivus i habeat, dativus o ut puta si legas ablativo casu positum lauro, sequitur ut genetivus i ha- beat, huius lauri, dativus huic lauro, sequitur ut nominativus us habeat, laurus. Verum quia lapsi sumus ad has supra dictas regulas, nunc redeamus ad rem. loquebamur enim, si nominativus in as exierit, quando mittat in a, quando in e; diximus de es regula, quae in a mittit ablativum et in e; diximus et de regula os, quia semper in e mittit; diximus et de us regula, quo modo observandum sit. quae regula plerumque in e ge- nere neutro mittit praeter illa duo, vulgus et pelagus; in genere mascu- lino vel feminino aut in u aut in o aut in e mittit. quod ut cognoscas, quando in o, quando in e, quando in u, genetivum attende si habuerit et ipse us, in u mittit ablativum tam in masculino quam in feminino; et si i, in o, et si is, in e. Ergo quantum necessitas temporis passa est, regulas non paucas no- minum scripsimus. pauca de pronominibus dicamus, in quibus non ardua .moles est. DE PRONOMINE Pronomina aut finita sunt aut infinita aut minus quam finita. finita sunt quae notant certam personam, ut ego; infinita, ut quis quicumque aliquis. minus quam finita sunt pronomina quae non sic plene definiunt personam, ut non egeant monstratore, quo modo ego nam et ipsum tu non plene finitum est, nisi in personam direxeris digitum sic ergo mi- nus quam finita dicenda sunt. habent enim quandam designationem, sed non plenae significationis, quo modo ego. ut puta pone esse turbam, minime significanter dicitur in turba tu, quo modo de turba si dixerit unus ego. sed ut de multis significemus quem quaerimus, aut nomen adicimus aut digitum intendimus, ut appareat certius, quem vocemus. ergo et tu et ille et iste et hic et alia, quae quasi possunt ex parte de- finire personam, minus quam finita vocanda sunt. Regula prima persona, quae dicitur ego, tam in singulari quam in plurali numero non habet vocativum casum, quia nemo se vocat. sed cum forte contigerit ut dicamus o ego, o nos, non tam pronominis ra- tione quam interiectionis, id est dolendi gratia quam vocandi. Quaestio, a qua declinatione veniat quis, quod significat quibus, et unde veniat ipsum quibus, cum dicimus. sed dativus pluralis cum exit quis, ab ablativo singulari venit qui exit a quo, cum nominativus exit qui, non quis quo modo in nominibus a docto doctis, a iusto iustis, sic a quo quis. dativus pluralis qui exit in bus, id est quibus, ab abla- tivo venit singulari qui exit a qui quo modo in nominibus omnia quae exeunt in ablativo in i dativum pluralem in bus mittunt, sic in hoc pro- nomine a qui ablativo, dativo in bus, quibus. eius nominativus erit quis, non qui, quod antiqui communi genere dixerunt, hic et haec quis, ab hoc et ab hac qui; ut ab eo frequenter invenimus lectum quicum, quod significat cum quo vel cum qua. nam Virgilius ait, cum de femina loque- retur, quicum partiri curas, id est cum qua partiri. Quaestio alia pronominis, quae ita obscura est, ut vix a paucis sol- vatur, quare, cum dicamus illud istud in genere neutro, ut puta illud vel istud templum, ipsud non dicamus, sed ipsum. sed quae in e exierunt in masculinis, ipsa sunt quae genus neutrum sic fecerunt, illud istud. ipsum vero ideo, non ipsud, quia apud antiquos magis in us mittebant nominativum generis masculini, ut dicerent ipsus. hoc habemus in Te- rentio, ipsus Pamphilus dixit, non ipse Pamphilus. et quo modo in regula nominum omnia quae in masculino genere us habent nominativo singulari in feminino a habent, in neutro um, ut doctus docta doctum, pius pia pium, sic ex nominum regula emanavit analogia, ut ab hoc pro- nomine, ut puta quia ipsus dicebant antiqui, fiat in feminino ipsa, in neutro ipsum, quo modo dicimus de nomine iustus iusta iustum. Pronomen quod dicitur idem et masculino et neutro servit nam et .idem homo dicitur et idem tempus. is pronomen sic declinabis, is homo, eius ei eum ab eo, et pluraliter ii eorum eis vel iis eos eis vel iis; fe- mininum ea eius ei eam ab ea, et pluraliter eae earum eis vel iis eas eis vel iis; neutrum id eius ei id ab eo, et pluraliter ea eorum iis vel eis ea iis vel eis. ideo volui hoc pronomen declinatum esse, quia facit aliquibus dubietatem, praecipue in accusativo casu. unde si tibi mentio fuerit nominis neutralis in accusativo singulari, sic dicis, ut puta per id templum transeamus, per id pelagus navigemus, per id iter progre- diamur. cui ad ornatum adiecta est em syllaba et facit idem, non quia aliud significat id et aliud idem; sed idem ornatius dicimus, quo modo quidam, dam syllaba ad ornatum accessit, non quia aliud significat qui et aliud quidam. sic idem, sic eadem, acceperunt dem syllabam, non ut aliud significarent, sed ut euphonia esset. etenim studium fuit omni- bus musicare latinitatem et id addere, quod in aures laberetur, id de- mere, quod rancidius offenderet auditum. Dicta sunt de pronomine illa quae paulo obscura videntur; cetera a diligentibus artigraphis plene declinata sunt, quae facile reperias. DE VERBO Verborum ratio ita lata est, ut nominis, ita quoque inusitata est, ut in nominibus demonstravi. namque plurima in verbis, quae rancidule audiebantur, polita sunt, ut per anomaliam mollius sonarent, quam per rectam regulam, quam postea dicemus. verba tribus modis accipimus dicimus verba pro fallaciis, ut puta dedit mihi verba; dicimus pro ser- monibus quibusque, ut fecit verba Cicero; dicimus verba haec, quae per modos et tempora et personas declinamus. sunt autem principalia verba activa passiva neutra communia deponentia. de ceteris vero dice- mus istis catholicis et generalibus explicatis. activa sunt quibus nos ali- quid agere significamus, ut lego legis legit, scribo scribis scribit. passiva sunt quae de activis nascuntur, quibus nos pati aliquid enuntiamus, ut legor legeris legitur, scribor scriberis scribitur. neutralia sunt quibus nos nec agere nec pati aliquid demonstramus, ut sedeo iaceo sto et alia, in quibus nullum negotium est nec agendi nec patiendi. communia sunt quae in or desinunt, numquam in o, et tam agere quam pati significant, ut criminor illum, criminor ab illo nec enim dicimus crimino illum. deponentia sunt, quod deponant passivitatem et sumant activitatem, et cum passive enuntientur in r littera, nihil tamen patiuntur, sed solum agunt, ut luctor luctaris luctatur, convivor loquor nanciscor et cetera talia. sane illud monemus, quo modo in nominibus maior quantitas est masculini et feminini generis, neutri vero minor et communis, sic et in verbis multa sunt activa, multa aeque passiva, non tanta neutralia nec communia nec deponentia. et propter hoc regula activorum passivorum- que in immensum tenditur. ceterorum vero verborum regulae a diligen- tibus colliguntur. Ergo diximus de generibus, quot sunt; nunc dicendum de coniuga- .tionibus, per quarum regulas omnia verba sine offensione funduntur. quas coniugationes siquis animadverterit diligenter, quasi ex vado vitio- rum emergens citius ad portum latinitatis accedet. quaerendum est au- tem de illis, quae sint et ubi quaerantur, quo proficiant, id est quid te doceant cavere. sunt autem coniugationes a e i. sed tertia tam cor- repta est quam producta; sed correpta aliam vim habet praeteritis suis, aliam producta. diximus quot sint et quae sint; dicendum est, ubi quae- rantur. quaeruntur autem in indicativo modo tempore presenti secunda persona ante novissimam litteram, sed in activis et neutralibus; in aliis vero tribus verbis, passivis et communibus et deponentibus, ante novissi- mam syllabam. quod ut scias, apertius intimabo. dixi enim, ubi quaeren- dum sit; restat quarta pars, quae nos docet, quare inventae sunt, id est ob quam utilitatem. earum igitur utilitas duplex est docet te de futuro tempore, quando in am syllabam exeat, quando in bo; docet iterum in finitum modum, quando corripiatur, quando producatur. ergo redeamus ad primam coniugationem et de eadem lucidius tractemus. Prima coniugatio, quae est a, quaeritur in activis et neutralibus verbis, ut diximus, ante novissimam litteram in secunda persona. venit ab his quattuor modis, ab o, ut clamo clamas clamat, ab eo, ut com- meo commeas commeat, ab io, ut lanio lanias laniat, ab uo, ut fluctuo fluctuas fluctuat. et quia cognoscis utique primam esse, iam quid te doceat, hinc attentius considera, ut, talia cum inveneris, in bo mittas futurum tempus ipsorum, ut clamabo dicas laniabo fluctuabo commeabo. ecce docui te de promissivo tempore; de infinito docebo te. et quia pro- ducere debes eum, dicis clamare laniare fluctuare commeare, ut ante re novissimam a littera produci possit semper. diximus de prima; dicendum et de secunda, quae dicitur e et venit ab uno modo, id est ab eo tan- tum, ut terreo terres, doceo doces, praebeo praebes, sedeo sedes, habeo habes. ergo et haec, quo modo superior, parem regulam dat, ut pro- missivum modum in bo mittat, terrebo docebo praebebo sedebo habebo. et sic omnia huius regulae observabis. sic etiam infinitum producit, quo modo prima coniugatio, terrere docere monere sedere. ergo duae istae parem regulam habent. remanet tertia coniugatio, quae tam producta est quam correpta, quae et ipsa quaeritur ubi etiam superiores, sed in activis, ut diximus, et neutralibus verbis. venit autem ab his modis, ab o, ut lego legis, scribo scribis, ab io, ut rapio rapis, facio facis, ab uo, ut ruo ruis, fluo fluis. ergo et haec te docet, ut futurum tempus mittas in am, non in bo, quo modo superiores, et facit futurum in am, ut faciam scribam legam. nec dicas faciebo scribebo legebo, quia tertia coniugatio in am semper promissivum tempus mittit. quam coniugatio- nem, ut dixi, quaeris in secunda persona ante novissimam litteram. in- finitum vero modum corripit, ut legere facere scribere ruere, non, quo modo superiores, producit. quantum apertius potuit, dictum est de ter- .tia correpta; nunc attende, quae sit ratio tertiae productae, vel quo modo potest discerni a tertia correpta, cum utraque in uno i constet, quod ante novissimam litteram inventum est. puta exempli gratia dicimus fugio fugis et sentio sentis per is. unde habet intellegi, utrum correpta an producta sit? sed intellegitur sic, id est de imperativo modo si exeat in i, a tertia producta venit, ut sentio sentis, imperativo modo senti facit; haurio imperativo modo hauri facit; servio servis, imperativo modo servi facit. tertia vero correpta, licet simili forma exeat, tamen hoc discernitur de ipso imperativo, quem semper in e mittit, ut fugio fugis, fuge facit; ruo ruis, rue facit. ergo discernuntur sic, quia correpta in e mittit imperativum, producta in i. sed quid docet ipsa tertia producta, attende futurum tempus etiam in bo, sed magis in am, ut puta de futuro sic dicimus, servio serviam et servibo, nescio nesciam et nescibo; sed magis in am mittit quam in bo. infinitivum vero producit semper, ut puta haurire sentire nescire. nam regula est activorum et neutralium verborum, ut in quacumque coniugatione addas re syllabam ad imperati- vum modum. ut puta a prima coniugatione exit imperativus in a, ut clama voca lania; adice re, et facit infinitivum, clamare laniare vocare. a secunda coniugatione exit imperativus in e productum; huic adice re, et facit infinitivum, mone monere, doce docere, praebe praebere. a tertia coniugatione correpta exit imperativus in e correptum; huic adice re, et facit infinitivum, ut scribe scribere, lege legere, tolle tollere. a tertia coniugatione producta imperativus exit in i; huic adice re, et facit infi- nitivum, servi servire, audi audire, hauri haurire. sed quaestio de dic duc et fac, numquid addita re integre sonuerit infinitivus. sed hoc usu plurimum valuit. nam Virgilius dicit dice et Terentius face; quibus si adicias re, faciunt integre sonare infinitivum modum, dicere facere ducere. Abunde dicta sunt de coniugationibus activorum neutraliumque, quae quaeruntur, ut diximus, in secunda persona ante novissimam litteram. nunc restat de passivorum et communium et deponentium verborum con- iugationibus dicere, quae quaeruntur ante novissimam syllabam, non lit- teram, ut puta clamor clamaris ante ris syllabam a habet prima coniu- gatio, quae in bor habet mittere promissivum, ut clamabor clamaberis clamabitur clamabimur clamabimini clamabuntur. in communibus primae coniugationis, ut puta criminor criminaris, a ante ris syllabam, et in bor habet mittere promissivum, ut criminabor criminaberis criminabitur cri- minabimur criminabimini criminabuntur. in deponentibus primae coniu- gationis, ut luctor luctaris, ante ris syllabam a littera est prima coniu- gatio quae in bor mittit promissivum modum, ut luctabor luctaberis luctabitur luctabimur luctabimini luctabuntur. diximus de prima coniu- gatione passivorum et communium deponentiumque verborum, quae ante novissimam syllabam quaeruntur. nunc dicendum de secunda coniugatione ipsorum verborum, quae similiter illic quaeruntur, ubi et prima in pas- sivis, ut moneor moneris ante ris e invenimus, quae est secunda coniu- .gatio, quae in promissivo tempore exit in bor, ut monebor moneberis monebitur monebimur monebimini monebuntur. in communibus vereor vereris, ante ris e invenies, quae mittit promissivum in bor, ut verebor vereberis verebitur verebimur verebimini verebuntur commune est enim, ut vereor te, vereor a te. in deponentibus, ut medeor mederis, ante ris e invenies, quae mittit futurum tempus in bor, ut medebor medeberis medebitur medebimur medebimini medebuntur. remanet tertia coniuga- tio, cuius locum implevit e littera correpta, ut in passivis legor legeris legitur ante ris e est. sed quia correptum est, locum tenet pro i; sic per hoc, quoniam e correptum est, procedet; et quo modo in activis promissivum modum in am mittit, non in bo, sic in passivis in ar mittit, non in bor. sic in communibus ac deponentibus, ut puta sequor seque- ris ante ris e correptum est pro i correpto; mittit promissivum in ar, ut sequar dicas, non sequebor. remanet tertia coniugatio producta, ut puta in passivis, ut nutrior nutriris ante ris i productum est. quia ter- tia est, exit in ar, ut dicamus de futuro nutriar; et quia producta, exit etiam in bor, ut dicamus et nutribor. ergo sic observabis in communi- bus et deponentibus. infinitivus vero ipsorum verborum a prima coniu- gatione secunda et tertia producta in ri exit, ut puta a prima, ut cla- mari, a secunda moneri, a tertia producta nutriri. a tertia vero cor- repta numquam exit in ri, sed in i, ut puta legi dicimus in infinitivo et scribi, non legeri et scriberi; et ungi, non ungeri, quia ungo dicimus, non ungeo. nam quo modo de ungeri et ungi habita quaestio est, quid diceremus, sic de tergeri et de tergi. sed et infinitivo tergeri dici- mus, non tergi, quia indicativo tergeo facit, non tergo. sic in ceteris observabis, ut, ubi inveneris secundam coniugationem ri habere infinitivo modo, eo dicas indicativo activae significationis, caveri doceri, terreor terreri, coerceor coerceri; licet pauca primae coniugationis in eo exeant in indicativo activae significationis, ut puta meo meas, beo beas, laqueo laqueas, nauseo nauseas, enucleo enucleas, creo creas, excreo excreas. eodem modo queo et eo, quae duo tantum tertiae coniugationi accesserunt productae. sunt autem pauca verba quae magis per anomaliam dicuntur, ut fero fers, volo vis, sum es, edo es. Quantum ratio postulavit de coniugationum ordine tractavimus. nunc de participiis pauca dicenda sunt. DE PARTICIPIO Participia dicta sunt, quod partem capiant nominis partemque verbi. trahunt enim a nomine casus, a verbo tempora, ut puta legens lecturus. ecce iam tractum a verbo aliquid, id est tempus nam legens praesentis temporis participium est, lecturus futuri. et declinantur quo modo no- mina, ut puta hic legens huius legentis huic legenti; et sic per omnes casus declines tam singulariter quam pluraliter. sic et hic lecturus huius lecturi huic lecturo. ecce traxit a nomine declinationem. sane omnia .participia in praesenti tempore aut in ans exeunt et veniunt a prima coniugatione, ut amans clamans, aut in ens et veniunt a secunda vel tertia correpta vel producta, ut monens legens serviens. nam monens a secunda coniugatione est, legens a tertia correpta, serviens a tertia pro- ducta. futuri temporis participia semper in rus exeunt ab omnibus ver- bis, nisi a passivis. praeteriti temporis semper aut in tus aut in sus aut in xus in tus, ut lectus scriptus amatus, in sus, ut falsus lapsus, in xus, ut nexus. est et unum in uus, ut mortuus. futuri temporis parti- cipia a passivis vel communibus semper in dus. nam deponens numquam habet duo futura nec enim dicimus luctandus est ille aut nascendus, sed habet unum, ut luctaturus nasciturus locuturus; licet apud veteres talia quoque communis generis reperiantur. sane regula est, participia omnia praesentis temporis generis esse omnis, id est quaeque exeunt in ans quaeque in ens, ut hic et haec et hoc amans legens serviens. DE ADVERBIO Adverbia aut ab aliis veniunt aut ex se. sunt loci, temporis ut puta loci, hic istic illic et cetera quae locum significant; temporis, ut hodie cras heri et cetera quae tempus significant. ab aliis adverbia ve- niunt, aut a nomine aut a participio, ut a docto docte, a iusto iuste. sane adverbiorum biformis regula est ablativo enim diriguntur adverbia. unde si habuerit ablativus o, adverbium in e mittit, ut supra dictum est, a docto docte, a iusto iuste, ab impio impie, a religioso religiose. si vero ablativus in i exierit, adverbium in ter mittit, ut a simili simi- liter, ab agili agiliter, a veloci velociter, a forti fortiter, a grandi gran- diter et cetera talia. DE PRAEPOSITIONE Praepositiones notae sunt accusativae et ablativae ut puta ad prae- positio in masculinis, ut ad illum vado, in femininis, ad illam vado, in neutris, ad illud vado templum vel theatrum; et pluraliter in masculinis, ad illos, in femininis, ad illas, in neutris, ad illa templa vado. sane sic tibi per hoc nomen interrogatio fit, ut puta si dico ad quem vadis? vel ad quam? vel ad quod? in plurali vero vide ne dicas ad templa vadis?, sed ad quae templa?. sic ad quae loca pergis? sic ad quae palatia? ad quae spatia? et alia similia. in ablativis autem dicimus a te venio; sic ab illo, a theatro, ab illa, a nobis, ab aedibus, ab illis venio. re- manent praepositiones utriusque, quae discernuntur de motu et situ de motu, ut puta quo is? vides quia moves. sed quid respondebitur? ad accusativum casum, ut dicas in forum, in templum, in balneum. si vero situs est, et significas te fuisse alicubi, ablativo respondebis, ut dicas in foro fui; sic in thermis fui. ergo tu sic attende, ut, si fueris iam alicubi, ablativo respondeas; si adhuc velis ire, accusativo. abunde dictum sit de .praepositionibus. nam cetera in artibus habemus plenissime dicta. SATVRAE PROLOGVS Nec fonte labra prolui caballino pr.nec in bicipiti somniasse Parnaso memini, ut repente sic poeta prodirem. Heliconidasque pallidamque Pirenen illis remitto quorum imagines lambunt hederae sequaces; ipse semipaganus ad sacra uatum carmen adfero nostrum. quis expediuit psittaco suum chaere picamque docuit nostra uerba conari? magister artis ingenique largitor uenter, negatas artifex sequi uoces. quod si dolosi spes refulserit nummi, coruos poetas et poetridas picas cantare credas Pegaseium nectar. SATYRICA num alio genere furiarum declamatores inquietan- ..tur, qui clamant haec vulnera pro libertate publica excepi, hunc oculum pro vobis impendi; date mihi ducem qui me ducat ad liberos meos, nam succisi poplites membra non sustinent? haec ipsa tolerabilia .essent, si ad eloquentiam ituris viam facerent. nunc et rerum tumore et sententiarum vanissimo strepitu hoc tantum proficiunt, ut cum in forum venerint, putent se in alium orbem terrarum delatos. et ideo ego .adulescentulos existimo in scholis stultissimos fieri, quia nihil ex his quae in usu habemus aut audiunt aut vident, sed piratas cum catenis in litore stantes, sed tyrannos edicta scribentes quibus imperent filiis ut patrum suorum capita praecidant, sed responsa in pes- tilentiam data ut virgines tres aut plures immolentur, sed mellitos verborum globulos et omnia dicta facta- que quasi papavere et sesamo sparsa. qui inter haec ..nutriuntur non magis sapere possunt quam bene olere qui in culina habitant. pace vestra liceat dixisse, primi .omnium eloquentiam perdidistis. levibus enim atque inanibus sonis ludibria quaedam excitando effecistis ut corpus orationis enervaretur et caderet. nondum iuve- .nes declamationibus continebantur, cum Sophocles aut Euripides invenerunt verba quibus deberent loqui. nondum umbraticus doctor ingenia deleverat, cum .Pindarus novemque lyrici Homericis versibus canere timuerunt. et ne poetas quidem ad testimonium ci- .tem, certe neque Platona neque Demosthenen ad hoc genus exercitationis accessisse video. grandis et ut ita .dicam pudica oratio non est maculosa nec turgida, sed naturali pulchritudine exsurgit. nuper ventosa istaec et .enormis loquacitas Athenas ex Asia commigravit ani- mosque iuvenum ad magna surgentes veluti pestilenti quodam sidere afflavit, semelque corrupta eloquentiae regula . . . stetit et obmutuit. quis postea ad summam .Thucydidis, quis Hyperidis ad famam processit? ac ne carmen quidem sani coloris enituit, sed omnia quasi eodem cibo pasta non potuerunt usque ad senectutem canescere. pictura quoque non alium exitum fecit, .postquam Aegyptiorum audacia tam magnae artis compendiariam invenit. Petronius, Satyrica, fragmenta . FRAGMENTA Serv. A. . balneatricem. .Ps.Acro Hor. Epod. . pollice usque ad periculum roso. .Prisc. GL . et . animam nostro amplexam pectore. .Boeth. Isag.Porph.comm. . matutinus sol tectis arrisit. b.Fulg. Virg. cont. sqH Cerberus forensis erat causidicus. .Fulg. serm. antiq. postquam ferculum allatum est. .Fulg. serm. antiq. obtorto valgiter labello. .Fulg. serm. antiq. nam contubernalem alucitae molestabant. .Fulg. serm. antiq. tot regum manubies penes fugitivum repertae. .Fulg. serm. antiq. in aumatium memet ipsum conieci. .Isid. Orig. .. quid est, .iudices, dolus? nimirum ubi aliquid factum est quod legi dolet. habetis dolum, accipite nunc malum. Gloss. S. Dionysii petauroque iubente modo superior modo infe- .rior. satis constaret eos nisi inclinatos non .solere transire cryptam Neapolitanam. Ter. Maur. sqq GL .K Memphitides puellae . sacris deum paratae. . . . tinctus colore noctis manu puer loquaci. Mar. Victor. GL .K Aegyptias choreas. a.Ter. Maur. sqq GL .K triplici vides ut ortu . Triviae rotetur ignis volucrique Phoebus axe rapidum pererret orbem. Diom. GL .K anus recocta vino . trementibus labellis. Serv. C. Don. GL .K hic Quirites. .Gr. inc. dub. nom. GL .K freta Nereidum. .Hieron. Ep. . non bene olet qui bene semper olet. .Fulg. Myth. . H qui voltur iecur intimum pererrat . pectusque eruit intimasque fibras, non est quem lepidi vocant poetae, sed cordis mala, livor atque luxus. Anth.Lat. sic contra rerum naturae munera nota . corvus maturis frugibus ova refert. sic format lingua fetum cum protulit ursa, et piscis nullo iunctus amore parit. sic Phoebea chelys victo resoluta parentis Lucinae tepidis naribus ova fovet. sic sine concubitu textis apis excita ceris fervet et audaci milite castra replet. non uno contenta valet natura tenore, sed permutatas gaudet habere vices. Anth.Lat. primus in orbe deos fecit timor, ardua caelo . fulmina cum caderent discussaque Maenala flammis atque ictus flagraret Athos, mox Phoebus ad ortus lustrata devectus humo lunaeque senectus et reparatus honos, hinc signa effusa per orbem et permutatis distinctus mensibus annus. profecit vitium iamque error iussit inanis agricolas primos Cereri dare messis honores, palmitibus plenis Bacchum vincire, Palemque pastorum gaudere manu. nutat obrutus omnis Neptunus demersus aqua, Pallasque tabernas vindicat. et voti reus et qui vendidit orbem, iam sibi quisque deos avido certamine fingit. Anth.Lat. nam citius flammas mortales ore tenebunt . quam secreta tegant. quicquid demittis in aurem, effluit et subitis rumoribus oppida pulsat. nec satis est vulgasse fidem cumulatius exit proditionis opus famamque onerare laborat. sic commissa verens avidus reserare minister fodit humum regisque latentes prodidit aures; concepit nam terra sonos calamique loquentes incinuere Midam, qualem narraverat index. Anth.Lat. fallunt nos oculi, vagique sensus . oppressa ratione mentiuntur. nam turris, prope quae quadrata surgit, detritis procul angulis rotatur. Hyblaeum refugit satur liquorem, et naris casiam frequenter odit. hoc illo magis aut minus placere non posset, nisi lite destinata pugnarent dubio tenore sensus. Anth.Lat. somnia, quae mentes ludunt volitantibus umbris, . non delubra deum nec ab aethere numina mittunt, sed sibi quisque facit. nam cum prostrata sopore urguet membra quies et mens sine pondere ludit, quicquid luce fuit, tenebris agit. oppida bello qui quatit et flammis miserandas eruit urbes, tela videt versasque acies et funera regum atque exundantes profuso sanguine campos. qui causas orare solent, legesque forumque et pavidi cernunt inclusum chorte tribunal. condit avarus opes defossumque invenit aurum. venator saltus canibus quatit. eripit undis aut premit eversam periturus navita puppem. scribit amatori meretrix, dat adultera munus . . . et canis in somnis leporis vestigia latrat in noctis spatium miserorum vulnera durant. haedrus, Fabulae Aesopiae .pr. LIBER FABULARUM LIBER PRIMUS PROLOGUS Aesopus auctor quam materiam repperit, .pr.Hanc ego polivi versibus senariis. Duplex libelli dos est quod risum movet Et quod prudentis vitam consilio monet. Calumniari si quis autem voluerit, Quod arbores loquantur, non tantum ferae, Fictis iocari nos meminerit fabulis. Lupus et agnus. Ad rivum eundem lupus et agnus venerant .Siti compulsi; superior stabat lupus Longeque inferior agnus. Tunc fauce improba Latro incitatus iurgii causam intulit. Cur inquit turbulentam fecisti mihi Aquam bibenti? Laniger contra timens Qui possum, quaeso, facere, quod quereris, lupe? A te decurrit ad meos haustus liquor. Repulsus ille veritatis viribus Ante hos sex menses male, ait, dixisti mihi. Respondit agnus Equidem natus non eram. Pater hercle tuus, ille inquit, male dixit mihi. Atque ita correptum lacerat iniusta nece. Haec propter illos scripta est homines fabula, Qui fictis causis innocentes opprimunt. Ranae regem petierunt. Athenae cum florerent aequis legibus, .Procax libertas civitatem miscuit Frenumque solvit pristinum licentia. Hic conspiratis factionum partibus Arcem tyrannus occupat Pisistratus. Cum tristem servitutem flerent Attici, Non quia crudelis ille, sed quoniam gravis Omnino insuetis, onus et coepissent queri, Aesopus talem tum fabellam rettulit. Ranae vagantes liberis paludibus Clamore magno regem petiere ab Iove, Qui dissolutos mores vi compesceret. Pater deorum risit atque illis dedit Parvum tigillum, missum quod subito vadi Motu sonoque terruit pavidum genus. Hoc mersum limo cum iaceret diutius, Forte una tacite profert e stagno caput Et explorato rege cunctas evocat. Illae timore posito certatim annatant Lignumque supera turba petulans insilit. Quod cum inquinassent omni contumelia, Alium rogantes regem misere ad Iovem, Inutilis quoniam esset qui fuerat datus. Tum misit illis hydrum, qui dente aspero Corripere coepit singulas. Frustra necem Fugitant inertes, vocem praecludit metus. Furtim igitur dant Mercurio mandata ad Iovem, Afflictis ut succurrat. Tunc contra deus Quia noluistis vestrum ferre inquit bonum, Malum perferte. Vos quoque, o cives, ait Hoc sustinete, maius ne veniat, malum. Graculus superbus et pavo. Ne gloriari libeat alienis bonis .Suoque potius habitu vitam degere, Aesopus nobis hoc exemplum prodidit. Tumens inani graculus superbia, Pennas, pavoni quae deciderant, sustulit Seque exornavit. Deinde contemnens suos Se immiscuit pavonum formoso gregi. Illi impudenti pennas eripiunt avi Fugantque rostris. Male mulcatus graculus Redire maerens coepit ad proprium genus; A quo repulsus tristem sustinuit notam. Tum quidam ex illis, quos prius despexerat Contentus nostris si fuisses sedibus Et quod natura dederat voluisses pati, Nec illam expertus esses contumeliam Nec hanc repulsam tua sentiret calamitas. Canis per fluvium carnem ferens. Amittit merito proprium qui alienum appetit. .Canis per flumen carnem cum ferret natans, Lympharum in speculo vidit simulacrum suum, Aliamque praedam ab alio cane ferri putans Eripere voluit; verum decepta aviditas Et quem tenebat ore dimisit cibum, Nec quem petebat potuit adeo attingere. Vacca et capella, ovis et leo. Numquam est fidelis cum potente societas .Testatur haec fabella propositum meum. Vacca et capella et patiens ovis iniuriae Socii fuere cum leone in saltibus. Hi cum cepissent cervum vasti corporis, Sic est locutus, partibus factis, leo Ego primam tollo, nominor quia leo; Secundam, quia sum fortis, tribuetis mihi; Tum, quia plus valeo, me sequetur tertia; Malo afficietur si quis quartam tetigerit. Sic totam praedam sola improbitas abstulit. Ranae ad solem. Vicini furis celebres vidit nuptias .Aesopus et continuo narrare incipit Uxorem quondam Sol cum vellet ducere, Clamorem ranae sustulere ad sidera. Convicio permotus quaerit Iuppiter Causam querelae. Quaedam tum stagni incola Nunc inquit omnes unus exurit lacus Cogitque miseras arida sede emori. Quidnam futurum est, si crearit liberos? Vulpis ad personam tragicam. Personam tragicam forte vulpes viderat .O quanta species inquit cerebrum non habet! Hoc illis dictum est, quibus honorem et gloriam Fortuna tribuit, sensum communem abstulit. Lupus et gruis. Qui pretium meriti ab improbis desiderat, .Bis peccat primum quoniam indignos adiuvat; Impune abire deinde quia iam non potest. Os devoratum fauce cum haereret lupi, Magno dolore victus coepit singulos Illicere pretio, ut illud extraherent malum. Tandem persuasa est iure iurando gruis, Gulaeque credens colli longitudinem, Periculosam fecit medicinam lupo. Pro quo cum pactum flagitaret praemium Ingrata es inquit ore quae nostro caput Incolume abstuleris et mercedem postules. Passer ad leporem consiliator. Sibi non cavere et aliis consilium dare .Stultum esse paucis ostendemus versibus. Oppressum ab aquila, fletus edentem graves, Leporem obiurgabat passer Ubi pernicitas Nota inquit illa est? Quid ita cessarunt pedes? Dum loquitur, ipsum accipiter necopinum rapit Questuque vano clamitantem interficit. Lepus semianimus mortis in solacio Qui modo securus nostra irridebas mala, Simili querela fata deploras tua. Lupus et vulpis iudice simio. Quicumque turpi fraude semel innotuit, .Etiam si verum dicit, amittit fidem. Hoc attestatur brevis Aesopi fabula. Lupus arguebat vulpem furti crimine; Negabat illa se esse culpae proximam. Tunc iudex inter illos sedit simius. Uterque causam cum perorassent suam, Dixisse fertur simius sententiam Tu non videris perdidisse quod petis; Te credo surripuisse quod pulchre negas. Asinus et leo venantes. Virtutis expers, verbis iactans gloriam, .Ignotos fallit, notis est derisui. Venari asello comite cum vellet leo, Contexit illum frutice et admonuit simul, Ut insueta voce terreret feras, Fugientes ipse exciperet. Hic auritulus Clamorem subito totis tollit viribus Novoque turbat bestias miraculo. Quae dum paventes exitus notos petunt, Leonis affliguntur horrendo impetu. Qui postquam caede fessus est, asinum evocat Iubetque vocem premere. Tunc ille insolens Qualis videtur opera tibi vocis meae? Insignis inquit sic ut, nisi nossem tuum Animum genusque, simili fugissem metu. Cervus ad fontem. Laudatis utiliora quae contempseris .Saepe inveniri testis haec narratio est. Ad fontem cervus, cum bibisset, restitit Et in liquore vidit effigiem suam. Ibi dum ramosa mirans laudat cornua Crurumque nimiam tenuitatem vituperat, Venantum subito vocibus conterritus Per campum fugere coepit et cursu levi Canes elusit. Silva tum excepit ferum, In qua retentis impeditus cornibus Lacerari coepit morsibus saevis canum. Tunc moriens edidisse vocem hanc dicitur O me infelicem! qui nunc demum intellego Utilia mihi quam fuerint quae despexeram, Et quae laudaram quantum luctus habuerint. Vulpis et corvus. Qui se laudari gaudet verbis subdolis, .Fere dat poenas turpi paenitentia. Cum de fenestra corvus raptum caseum Comesse vellet, celsa residens arbore, Vulpes hunc vidit, deinde sic coepit loqui O qui tuarum, corve, pennarum est nitor! Quantum decoris corpore et vultu geris! Si vocem haberes, nulla prior ales foret. At ille stultus, dum vult vocem ostendere, Emisit ore caseum, quem celeriter Dolosa vulpes avidis rapuit dentibus. Tunc demum ingemuit corvi deceptus stupor. Hac re probatur quantum ingenium valet; Virtute semper praevalet sapientia. Ex sutore medicus. Malus cum sutor inopia deperditus .Medicinam ignoto facere coepisset loco Et venditaret falso antidotum nomine, Verbosis acquisivit sibi famam strophis. Hic cum iaceret morbo confectus gravi Rex urbis, eius experiendi gratia Scyphum poposcit fusa dein simulans aqua Miscere illius antidoto se toxicum, Ebibere iussit ipsum posito praemio. Timore mortis ille tum confessus est Non artis ulla medicum se prudentia, Verum stupore vulgi factum nobilem. Rex advocata contione haec addidit Quantae putatis esse vos dementiae, Qui capita vestra non dubitatis credere, Cui calceandos nemo commisit pedes? Hoc pertinere vere ad illos dixerim, Quorum stultitia quaestus impudentiae est. Asinus ad senem pastorem. In principatu commutando saepius .Nil praeter domini mores mutant pauperes. Id esse verum parva haec fabella indicat. Asellum in prato timidus pascebat senex. Is hostium clamore subito territus Suadebat asino fugere, ne possent capi. At ille lentus Quaeso, num binas mihi Clitellas impositurum victorem putas? Senex negavit. Ergo quid refert mea Cui serviam clitellas cum portem meas? Ovis, cervus et lupus. Fraudator homines cum advocat sponsum improbos, .Non rem expedire, sed mala videre expetit. Ovem rogabat cervus modium tritici Lupo sponsore. At illa praemetuens dolum Rapere atque abire semper assuevit lupus, Tu de conspectu fugere veloci impetu; Ubi vos requiram cum dies advenerit? Ovis, canis et lupus. Solent mendaces luere poenas malefici. .Calumniator ab ove cum peteret canis, Quem commendasse panem se contenderet, Lupus citatus testis non unum modo Deberi dixit, verum affirmavit decem. Ovis damnata falso testimonio Quod non debebat solvit. Post paucos dies Bidens iacentem in fovea conspexit lupum Haec inquit merces fraudis a superis datur. Mulier parturiens. Nemo libenter recolit qui laesit locum. .Instante partu mulier actis mensibus Humi iacebat flebilis gemitus ciens. Vir est hortatus, corpus lecto reciperet, Onus naturae melius quo deponeret. Minime inquit illo posse confido loco Malum finiri, quo conceptum est initio. Canis parturiens. Habent insidias hominis blanditiae mali .Quas ut vitemus versus subiecti monent. Canis parturiens cum rogasset alteram, Ut fetum in eius tugurio deponeret, Facile impetravit dein reposcenti locum Preces admovit, tempus exorans breve, Dum firmiores posset catulos ducere. Hoc quoque consumpto flagitari validius Cubile coepit. Si mihi et turbae meae Par inquit esse potueris, cedam loco. Canes familici. Stultum consilium non modo effectu caret, .Sed ad perniciem quoque mortalis devocat. Corium depressum in fluvio viderunt canes. Id ut comesse extractum possent facilius, Aquam coepere ebibere sed rupti prius Periere quam quod petierant contingerent. Leo senex, aper, taurus et asinus. Quicumque amisit dignitatem pristinam, .Ignavis etiam iocus est in casu gravi. Defectus annis et desertus viribus Leo cum iaceret spiritum extremum trahens, Aper fulmineis venit ad eum dentibus Et vindicavit ictu veterem iniuriam. Infestis taurus mox confodit cornibus Hostile corpus. Asinus, ut vidit ferum Impune laedi, calcibus frontem extudit. At ille exspirans Fortis indigne tuli Mihi insultare te, naturae dedecus, Quod ferre certe cogor bis videor mori. Mustela et homo Mustela ab homine prensa cum instantem necem .Effugere vellet Parce, quaeso inquit mihi, Quae tibi molestis muribus purgo domum. Respondit ille Faceres si causa mea, Gratum esset et dedissem veniam supplici. Nunc quia laboras ut fruaris reliquiis, Quas sunt rosuri, simul et ipsos devores, Noli imputare vanum beneficium mihi. Atque ita locutus improbam leto dedit. Hoc in se dictum debent illi agnoscere, Quorum privata servit utilitas sibi, Et meritum inane iactant imprudentibus. Canis fidelis. Repente liberalis stultis gratus est, .Verum peritis irritos tendit dolos. Nocturnus cum fur panem misisset cani, Obiecto temptans an cibo posset capi Heus inquit linguam vis meam praecludere, Ne latrem pro re domini? Multum falleris. Namque ista subita me iubet benignitas Vigilare, facias ne mea culpa lucrum. Rana rupta et bos. Inops, potentem dum vult imitari, perit. .In prato quondam rana conspexit bovem Et tacta invidia tantae magnitudinis Rugosam inflavit pellem tum natos suos Interrogavit, an bove esset latior. Illi negarunt. Rursus intendit cutem Maiore nisu et simili quaesivit modo, Quis maior esset. Illi dixerunt bovem. Novissime indignata dum vult validius Inflare sese, rupto iacuit corpore. Canes et corcodilli. Consilia qui dant prava cautis hominibus, .Et perdunt operam et deridentur turpiter. Canes currentes bibere in Nilo flumine, A corcodillis ne rapiantur, traditum est. Igitur cum currens bibere coepisset canis, Sic corcodillus Quamlibet lambe otio; Noli vereri. At ille Facerem mehercule, Nisi esse scirem carnis te cupidum meae. Vulpis et ciconia. Nulli nocendum si quis vero laeserit, .Multandum simili iure fabella admonet. Vulpes ad cenam dicitur ciconiam Prior invitasse et illi in patina liquidam Posuisse sorbitionem, quam nullo modo Gustare esuriens potuerit ciconia. Quae vulpem cum revocasset, intrito cibo Plenam lagonam posuit huic rostrum inserens Satiatur ipsa et torquet convivam fame. Quae cum lagonae collum frustra lamberet, Peregrinam sic locutam volucrem accepimus Sua quisque exempla debet aequo animo pati. Canis et thesaurus et vulturius. Haec res avaris esse conveniens potest .Et qui humiles nati dici locupletes student. Humana effodiens ossa thesaurum canis Invenit, et violarat quia Manes deos, Iniecta est illi divitiarum cupiditas, Poenas ut sanctae Religioni penderet. Itaque, aurum dum custodit oblitus cibi, Fame est consumptus; quem stans vulturius super Fertur locutus O canis, merito iaces, Qui concupisti subito regales opes, Trivio conceptus, educatus stercore. Vulpis et aquila. Quamvis sublimes debent humiles metuere, .Vindicta docili quia patet sollertiae. Vulpinos catulos aquila quondam sustulit Nidoque posuit pullis, escam ut carperent. Hanc persecuta mater orare incipit, Ne tantum miserae luctum importaret sibi. Contempsit illa, tuta quippe ipso loco. Vulpes ab ara rapuit ardentem facem Totamque flammis arborem circumdedit, Hosti dolorem damno miscens sanguinis. Aquila ut periclo mortis eriperet suos Incolumes natos supplex vulpi tradidit. Asinus inridens aprum. Plerumque stulti risum dum captant levem, .Gravi destringunt alios contumelia Et sibi nocivum concitant periculum. Asellus apro cum fuisset obvius Salve inquit frater. Ille indignans repudiat Officium et quaerit, cur sic mentiri velit. Asinus demisso pene Similem si negas Tibi me esse, certe simile est hoc rostro tuo. Aper, cum vellet facere generosum impetum, Repressit iram et Facilis vindicta est mihi, Sed inquinari nolo ignavo sanguine. Ranae metuentes taurorum praelia. Humiles laborant ubi potentes dissident. .Rana in palude pugnam taurorum intuens Heu quanta nobis instat pernicies! ait. Interrogata ab alia cur hoc diceret, De principatu cum illi certarent gregis Longeque ab ipsis degerent vitam boves Est statio separata ac diversum genus; Expulsus regno nemoris qui profugerit, Paludis in secreta veniet latibula Et proculcatas obteret duro pede. Ita caput ad nostrum furor illorum pertinet. Miluus et columbae. Qui se committit homini tutandum improbo, .Auxilia dum requirit, exitium invenit. Columbae saepe cum fugissent miluum Et celeritate pennae vitassent necem, Consilium raptor vertit ad fallaciam Et genus inerme tali decepit dolo Quare sollicitum potius aevum ducitis, Quam regem me creatis icto foedere, Qui vos ab omni tutas praestem iniuria? Illae credentes tradunt sese miluo; Qui regnum adeptus coepit vesci singulas Et exercere imperium saevis unguibus. Tunc de reliquis una Merito plectimur. Phaedrus, Fabularum Appendix . APPENDIX PEROTTINA Simius et vulpes. Avarum etiam quod sibi superest non libenter dare. Vulpem rogabat partem caudae simius, .Contegere honeste posset ut nudas nates; Cui sic maligna Longior fiat licet, Tamen illam citius per lutum et spinas traham, Quam parvam quamvis partem impertiar tibi. Auctor. De his qui legunt libellum. Hoc qualecumque est Musa quod ludit mea, .Nequitia pariter laudat et frugalitas, Sed haec simpliciter; illa tacita irascitur. Auctor. Non esse plus aequo petendum. Arbitrio si natura finxisset meo .Genus mortale, longe foret instructius Nam cuncta nobis attribuisset commoda, Quaecumque indulgens Fortuna animali dedit Elephanti vires, et leonis impetum, Cornicis aevum, gloriam tauri trucis, Equi velocis placidam mansuetudinem, Et adesset homini sua tamen sollertia. Nimirum in caelo secum ridet Iuppiter, Haec qui negavit magno consilio homini, Ne sceptrum mundi raperet nostra audacia. Ergo contenti munere invicti Iovis Fatalis annos decurramus temporis, Nec plus conemur quam sinit mortalitas. Mercurius et duae mulieres. De eodem alia fabella. Mercurium hospitio mulieres olim duae .Illiberali et sordido receperant Quarum una in cunis parvum habebat filium, Quaestus placebat alteri meretricius. Ergo ut referret gratiam officiis parem, Abiturus et iam limen excedens ait Deum videtis; tribuam vobis protinus Quod quaeque optarit. Mater suppliciter rogat Barbatum ut videat natum quam primum suum; Moecha ut sequatur sese quicquid tetigerit. Volat Mercurius, intro redeunt mulieres. Barbatus infans ecce vagitus ciet. Id forte meretrix cum rideret validius, Nares replentur umore, ut fieri solet. Emungere igitur se volens prendit manu Traxitque ad terram nasi longitudinem, Et aliam ridens ipsa ridenda exstitit. Prometheus et Dolus. De veritate et mendacio. Olim Prometheus saeculi figulus novi .Cura subtili Veritatem fecerat, Ut iura posset inter homines reddere. Subito accersitus nuntio magni Iovis Commendat officinam fallaci Dolo, In disciplinam nuper quem receperat. Hic studio accensus, facie simulacrum pari, Una statura, simile et membris omnibus, Dum tempus habuit, callida finxit manu. Quod prope iam totum mire cum positum foret, Lutum ad faciendos illi defecit pedes. Redit magister; quo festinanter Dolus Metu turbatus in suo sedit loco. Mirans Prometheus tantam similitudinem, Propriae videri voluit artis gloriam. Igitur fornaci pariter duo signa intulit; Quibus percoctis atque infuso spiritu, Modesto gressu sancta incessit Veritas; At trunca species haesit in vestigio. Tunc falsa imago atque operis furtivi labor Mendacium appellatum est; quod negantibus Pedes habere facile et ipse assentio. Nihil diu occultum. Simulata interdum vitia prosunt hominibus, .Sed tempore ipso tamen apparet veritas. Auctor. Sensum aestimandum esse non verba. Ixion quod versari narratur rota, .Volubilem Fortunam iactari docet. Adversus altos Sisyphus montes agit Saxum labore summo, quod de vertice Sudore semper irrito revolvitur, Ostendit hominum sine fine esse miserias. Quod stans in amne Tantalus medio sitit, Avari describuntur, quos circumfluit Usus bonorum, sed nil possunt tangere. Urnis scelestas Danaides portant aquas, Pertusa nec complere possunt dolia; Immo luxuriae quicquid dederis perfluet. Novem porrectus Tityos est per iugera, Tristi renatum suggerens poenae iecur; Quo quis maiorem possidet terrae locum, Hoc demonstratur cura graviore affici. Consulto involvit veritatem antiquitas, Ut sapiens intellegeret, erraret rudis. Auctor. De oraculo Apollinis. Utilius nobis quid sit dic, Phoebe, obsecro, .Qui Delphos et formosum Parnasum incolis. Quid hoc? sacratae vatis horrescunt comae, Tripodes moventur, mugit adytis Religio, Tremuntque lauri et ipse pallescit dies. Voces resolvit icta Python numine Audite, gentes, Delii monitus dei Pietatem colite; vota superis reddite; Patriam, parentes, natos, castas coniuges Defendite armis, hostem ferro pellite; Amicos sublevate; miseris parcite; Bonis favete, subdolis ite obviam; Delicta vindicate; cohibete impios; Punite turpi thalamos qui violant stupro; Malos cavete; nulli nimium credite. Haec elocuta concidit virgo furens Furens profecto, nam quae dixit perdidit. Aesopus et scriptor. De malo scriptore se laudante. Aesopo quidam scripta recitarat mala, .In quis inepte multum se iactaverat. Scire ergo cupiens quidnam sentiret senex, Numquid tibi inquit visus sum superbior? Haud vana nobis ingeni fiducia est. Confectus ille pessimo volumine Ego inquit quod te laudas vehementer probo, Namque hoc ab alio numquam continget tibi. Pompeius Magnus et eius miles. Quam difficile sit hominem nosse. Magni Pompei miles vasti corporis .Fracte loquendo et ambulando molliter Famam cinaedi traxerat certissimam. Hic insidiatus nocte iumentis ducis, Cum veste et auro et magno argenti pondere Avertit mulos. Factum rumor dissipat; Arguitur miles, rapitur in praetorium. Tum Magnus Quid ais? tune me, commilito, Spoliare es ausus? Ille continuo exscreat Sibi in sinistram et sputum digitis dissipat. Sic, imperator, oculi exstillescant mei, Si vidi aut tetigi. Tum vir animi simplicis Id dedecus castrorum propelli iubet, Nec cadere in illum credit tantam audaciam. Breve tempus intercessit, et fidens manu Unum e Romanis provocabat barbarus. Sibi quisque metuit; primi mussitant duces. Tandem cinaedus habitu, sed Mars viribus, Adit sedentem pro tribunali ducem, Et voce molli Licet? Enimvero eici Virum ut in re atroci Magnus stomachans imperat. Tum quidam senior ex amicis principis Hunc ego committi satius fortunae arbitror, In quo iactura levis est, quam fortem virum, Qui casu victus temeritatis te arguat. Assensit Magnus et permisit militi Prodire contra; qui mirante exercitu, Dicto celerius hostis abscidit caput Victorque rediit. His tunc Pompeius super Corona, miles, equidem te dono libens, Quia vindicasti laudem Romani imperi; Sed exstillescant oculi sic inquit mei, Turpe illud imitans ius iurandum militis, Nisi tu abstulisti sarcinas nuper meas. Iuno, Venus et gallina. De mulierum libidine. Cum castitatem Iuno laudaret suam, .Iucunditatis causam haud depellit Venus, Nullamque ut affirmaret esse illi parem, Interrogasse sic gallinam dicitur Dic sodes quanto possis satiari cibo. Respondit illa Quicquid dederis, satis erit, Sic ut concedas pedibus aliquid scalpere. Ne scalpas inquit satis est modius tritici? Plane, immo nimium est, sed permittes scalpere? Ex toto, ne quid scalpas, quid desideras? Tum denique illa fassa est naturae malum Licet horreum mi pateat, ego scalpam tamen. Risisse Iuno dicitur Veneris iocos, Quia per gallinam denotarit feminas. Paterfamilias et Aesopus. Quomodo domanda sit ferox iuventus. Paterfamilias saevum habebat filium. .Hic e conspectu cum patris recesserat, Verberibus servos afficiebat plurimis Et exercebat fervidam adulescentiam. Aesopus ergo narrat hoc breviter seni Quidam iuvenco vetulum adiungebat bovem. Is cum refugiens impari collo iugum Aetatis excusaret vires languidas Non est quod timeas, inquit illi rusticus; Non ut labores dico, sed ut istum domes, Qui calce et cornu multos reddit debiles. Et tu nisi istum tecum assidue detines Feroxque ingenium comprimis clementia, Vide ne querela maior accrescat domus. Atrocitati mansuetudo est remedium. Aesopus et victor gymnicus. Quomodo conprimatur aliquando iactantia. Victorem forte gymnici certaminis .Iactantiorem cum vidisset Phryx sophus, Interrogavit an plus adversarius Valuisset eius. Ille Ne istud dixeris; Multo fuere vires maiores meae. Quod inquit ergo, stulte, meruisti decus, Minus valentem si vicisti fortior? Ferendus esses, forte si te diceres Superasse, melior qui fuisset viribus. Asinus ad lyram. Quomodo ingenia saepe calamitate intercidant. Asinus iacentem vidit in prato lyram. .Accessit et temptavit chordas ungula; Sonuere tactae. Bella res sed mehercules Male cessit inquit artis quia sum nescius. Si repperisset aliquis hanc prudentior, Divinis aures oblectasset cantibus. Sic saepe ingenia calamitate intercidunt. Mulier vidua et miles. Quanta sit inconstantia et libido mulierum. Per aliquot annos quaedam dilectum virum .Amisit et sarcophago corpus condidit; A quo revelli nullo cum posset modo Et in sepulcro lugens vitam degeret, Claram assecuta est famam castae virginis. Interea fanum qui compilarant Iovis, Cruci suffixi luerunt poenas numini. Horum reliquias ne quis posset tollere, Custodes dantur milites cadaverum Monumentum iuxta mulier quo se incluserat. Aliquando sitiens unus de custodibus Aquam rogavit media nocte ancillulam, Quae forte dominae tunc assistebat suae Dormitum eunti; namque lucubraverat Et usque in serum vigilias perduxerat. Paulum reclusis foribus miles prospicit Videtque et aegram et facie pulchra feminam. Corruptus animus ilico succenditur Et uritur impudentis sensim cupiditas. Sollers acumen mille causas invenit, Per quas videre possit illam saepius. Cotidiana capta consuetudine Paulatim facta est advenae submissior; Mox artior revinxit animum copula. Hic dum consumit noctes custos diligens, Desideratum est corpus ex una cruce. Turbatus miles factum exponit mulieri. At sancta mulier Non est quod timeas, ait, Virique corpus tradit figendum cruci, Ne subeat ille poenas neglegentiae. Sic turpitudo laudis obsedit locum. Duo iuvenes sponsi dives et pauper. Fortunam interdum praeter spem atque expectationem hominibus favere. Unam expetebant virginem iuvenes duo; .Vicit locuples genus et formam pauperis. Ut nuptiarum dictus advenit dies, Amans dolorem quia non poterat perpeti, Maerens propinquos contulit se in hortulos, Quos ultra paulo villa splendida divitis Erat acceptura virginem e matris sinu, Parum ampla in urbe visa quod fuerat domus. Pompa explicatur, turba concurrit frequens, Et coniugalem praebet Hymenaeus facem. Asellus autem, qui solebat pauperi Quaestum referre, stabat portae in limine. Illum puellae casu conducunt suae, Viae labores teneros ne laedant pedes. Repente caelum, Veneris misericordia, Ventis movetur, intonat mundi fragor Noctemque densis horridam nimbis parat Lux rapitur oculis et simul vis grandinis Effusa trepidos passim comites dissipat, Sibi quemque cogens petere praesidium fuga. Asellus notum proximum tectum subit Et voce magna sese venisse indicat. Procurrunt pueri, pulchram aspiciunt virginem Et admirantur deinde domino nuntiant. Inter sodales ille paucos accubans Amorem crebris avocabat poculis. Ubi nuntiatum est, recreatus gaudiis Hortante Baccho et Venere, dulces perficit Aequalitatis inter plausus nuptias. Quaerunt parentes per praeconem filiam; Novus maritus coniuge amissa dolet. Quid esset actum postquam populo innotuit, Omnes favorem comprobarunt caelitum. Aesopus et domina. Quam noceat saepe verum dicere. Aesopus turpi cum serviret feminae, .Quae se expingendo totum intricaret diem, Vestem, uniones, aurum, argentum sumeret, Nec inveniret digito qui se tangeret Licetne paucis? inquitDicas.Censeo, Quidvis efficies, cultum si deposueris. Adeone per me videor tibi meliuscula? Immo, nisi dederis, sponda cessabit tua. At non cessabunt latera respondit tua, Et obiurgari iussit servum garrulum. Post paulo armillam tollit fur argenteam. Eam non apparere ut dictum est mulieri, Furore plena vocat omnes et verbera Proponit gravia, verum si non dixerint. Aliis minare inquit me non falles, era; Flagris sum caesus, verum quia dixi modo. Gallus lectica a felibus vectus. Nimiam securitatem saepe in periculum homines ducere. Feles habebat gallus lecticarios. .Hunc gloriosum vulpes ut vidit vehi, Sic est locuta Moneo praecaveas dolum; Istorum vultus namque si consideras, Praedam portare iudices, non sarcinam. aPostquam esurire coepit societas fera, Discerpsit dominum et fecit partes facinoris. Scrofa parturiens et lupus. Faciendum prius de homine periculum, quam eius te conmittas fidei. Premente partu scrofa cum gemeret iacens, .Accurrit lupus et obstetricis partibus Se posse fungi dixit, promittens opem. Quae vero nosset pectoris fraudem improbi, Suspectum officium repudiavit malefici Et Satis est inquit si recedis longius. Quod si perfidiae se commisisset lupi, Pari dolore fata deflesset sua. Aesopus et servus profugus. Non esse malo addendum malum. Servus profugiens dominum naturae asperae, .Aesopo occurrit notus e vicinia. Quid tu confusus?Dicam tibi clare, pater, Hoc namque es dignus appellari nomine, Tuto querela quia apud te deponitur. Plagae supersunt, desunt mihi cibaria; Subinde ad villam mittor sine viatico. Domi si cenat, totis persto noctibus, Sive est vocatus, iaceo ad lucem in semita. Emerui libertatem, canus servio. Ullius essem culpae mihi si conscius, Aequo animo ferrem; numquam sum factus satur Et super infelix saevum patior dominium. Has propter causas et quas longum est promere, Abire destinavi quo tulerint pedes. Ergo inquit audi cum mali nil feceris, Haec experiris, ut refers, incommoda; Quid si peccaris? quae te passurum putas? Tali consilio est a fuga deterritus. Equus quadrigalis in pistrinum venumdatus. Ferendum esse aequo animo quicquid acciderit. Equum ex quadriga multis palmis nobilem .Abegit quidam et in pistrinum vendidit. Productus ad bibendum cum foret a molis, In circum aequales ire conspexit suos, Ut grata ludis redderent certamina. Lacrimis obortis Ite felices ait; Celebrate sine me cursu sollemnem diem; Ego quo scelesta furis attraxit manus, Ibi sorte tristi fata deflebo mea. Ursus esuriens. Famem acuere animantibus ingenium. Si quando in silvis urso desunt copiae, .Scopulosum ad littus currit et prendens petram Pilosa crura sensim demittit vado; Quorum inter villos simul haeserunt canceres, In terram abripiens excutit praedam maris Escaque fruitur passim collecta vafer. Ergo etiam stultis acuit ingenium fames. Viator et corvus. Verbis saepenumero homines decipi solere. Quidam per agros devium carpens iter .Ave exaudivit et moratus paululum, Adesse ut vidit neminem, cepit gradum. Iterum salutat idem ex occulto sonus. Voce hospitali confirmatus restitit, Ut quisquis esset par officium reciperet. Cum circumspectans errore haesisset diu Et perdidisset tempus aliquot milium, Ostendit sese corvus et supervolans Ave usque ingessit. Tum se lusum intellegens At male tibi sit inquit ales pessime, Qui festinantis sic detinuisti pedes. Pastor et capella. Nihil ita occultum esse quod non reveletur. Pastor capellae cornu baculo fregerat .Rogare coepit ne se domino proderet. Quamvis indigne laesa, reticebo tamen; Sed res clamabit ipsa quid deliqueris. Serpens et lacerta. Ubi leonis pellis deficit, vulpinam insuendam esse hoc est, ubi deficiunt vires astu utendum. Serpens lacertam forte aversam prenderat; .Quam devorare patula cum vellet gula, Arripuit illa prope iacentem surculum, Et pertinaci morsu transversum tenens, Avidum sollerti rictum frenavit mora. Praedam dimisit ore serpens irritam. Cornix et ovis. Multos lacessere debiles et cedere fortibus. Odiosa cornix super ovem consederat; .Quam dorso cum tulisset invita et diu Hoc inquit si dentato fecisses cani, Poenas dedisses. Illa contra pessima Despicio inermes, eadem cedo fortibus; Scio quem lacessam, cui dolosa blandiar; Ideo senectam mille in annos prorogo. Servus et dominus. Nullum maledictum esse gravius conscientia. Cum servus nequam Socrati malediceret, .Uxorem domini qui corrupisset sui, Idque ille sciret notum circumstantibus Places tibi inquit quia cui non debes places; Sed non impune, quia cui debes non places. Lepus et bubulcus. Multos verbis blandos esse, pectore infideles. Cum venatorem celeri pede fugeret lepus .Et a bubulco visus veprem irreperet Per superos oro perque spes omnes tuas, Ne me indices, bubulce; nihil umquam mali Huic agro feci. Et rusticus Ne timueris; Late securus. Iamque venator sequens Quaeso, bubulce, numquid huc venit lepus? Venit, sed abiit hac ad laevam; et dexteram Demonstrat nutu partem. Venator citus Non intellexit seque e conspectu abstulit. Tunc sic bubulcus Ecquid est gratum tibi, Quod te celavi? Linguae prorsus non nego Habere atque agere maximas me gratias; Verum oculis ut priveris opto perfidis. Meretrix et iuvenis. Multa esse nobis iocunda quae tamen sunt incommoda. Cum blandiretur iuveni meretrix perfida, .Et ille laesus multis saepe iniuriis Tamen praeberet sese facilem mulieri, Sic insidiatrix Omnes muneribus licet Contendant, ego te plurimi facio tamen. Iuvenis recordans quotiens deceptus foret Libenter, inquit, mea lux, hanc vocem audio, Non quod fidelis, sed quod iucunda est mihi. Fiber. Multi viverent, si salutis gratia parvi facerent fortunas. Canes effugere cum iam non possit fiber, .Graeci loquaces quem dixerunt castorem Et indiderunt bestiae nomen dei, Illi qui iactant se verborum copia, Abripere morsu fertur testiculos sibi, Quia propter illos sentiat sese peti. Divina quod ratione fieri non negem; Venator namque simul invenit remedium, Omittit ipsum persequi et vocat canes. Hoc si praestare possent homines, ut suo Vellent carere, tuti posthac viverent; Haud quisquam insidias nudo faceret corpori. Papilio et vespa. Non praeteritam sed praesentem aspiciendam esse fortunam. Papilio vespam praetervolitans viderat. .O sortem iniquam! dum vivebant corpora, Quorum ex reliquiis animam nos accepimus, Ego eloquens in pace, fortis proeliis, Arte omni princeps inter aequales fui. En cuncta levitas putris et volito cinis! Tu qui fuisti mulus clitellarius, Quemcumque visum est laedis infixo aculeo. Et vespa dignam moribus vocem edidit Non qui fuerimus, sed qui nunc simus vide. Terraneola et vulpes. Pravis non esse fidem adhibendam. Avis quam dicunt terraneolam rustici, .In terra nidum quia componit scilicet, Forte occucurrit improbae vulpeculae; Qua visa, pennis altius se sustulit. Salve inquit illa cur me fugisti, obsecro? Quasi non abunde sit mihi in prato cibus, Grilli, scarabaei, locustarum copia Nihil est quod metuas ego te multum diligo Propter quietos mores et vitam probam. Respondit contra Tu quidem bene praedicas; In campo non sum, sed par sub divo tibi. Quin sequere salutem tibi non committo meam. Philumenus medicus, De medicina, versio Latina .. FRAGMENTA LATINA IN ALEXANDRI TRALLIANI VERSIONE LATINA REPERTA De reumate ventris Filominus. Reumatizat venter et in febribus et sine febribus; dif- ..ficilior est enim in febribus curatio et cum quadam con- templatione et sollicitudine erit adhibenda. In initio enim solet effusio fieri eorum, quae aliena sunt naturae; naturae salvatio est, cum superfluos excernunt humores. Interdum autem in statu aut declinatione contingit; interdum igitur cum nimia effusione et subitanea et critica est, id est deter- minativa febrium. Aliquoties autem paulatim fit et multis perseverat diebus et paene in ipsa declinatione consistit. Oportet igitur in tali occasione ut permaneant et, donec ipsa se natura componat et ad integram perducat sanita- tem, non constringere ventrem. Nam si voluerit quis constringere ventrem, magnam excitat aegritudinem. Sae- .pius enim vidimus in initio passionis usque in quartum aut quintum diem reumatizasse ventrem et post haec constrictum fuisse reuma aut per se aut certe medico operante; de qua re infirmantes in magnum devenerunt periculum, ita ut iam fierent frenetici aut litargici, aut periculosae generatae fuerint parotidae. Quibus ergo in initio solutio fit ventris, non debet reprimi, ne materia in aliam conversa partem suprascriptas generet passiones, sed usque ad statum paulatim diaeta sunt temperandi ma- nente reumatismo, ita ut non nimia superfluitas effusa consumat corporis habitudinem deficiente virtute. Sed e contrario attendenda est ipsa effusio, si nimia sit aut parva aut certe nec sit; quodsi nimia fuerit, reprimenda le- nius est; si modica, continenda; si autem consistricta, relaxanda est aut extrinsecus apponendo aut intrinsecus .iniciendo, vel alia adiutoria, quae ad hoc conveniunt, adhibenda sunt, donec critica superveniat dies; nam co- lericus humor ustus magis provocandus est ut exeat mitigativis cibis, quam ut retineatur in corpore. Nam con- gregatus in ventre colericus humor aut si in ieiuno fuerit intestino collectus et non habeat exitum, ea, quae ipsa loca continent, laeduntur et stomachus evertitur et ca- put constipatur et viscera inflammantur et febres amplius acceduntur et sitis maior efficitur et totius corporis pessimae excitantur aegritudines. Lac vero, si non febriant, in tali passione caprinum aut vaccinum ac tepidum, ut mulgetur, potatum aut coc- tum ad ignem ita, ut semper agitetur, donec tertia pars consumatur, potui datum iuvat; quod autem cum lapidi- bus de fluvio ardentibus aut ferro coctum fuerit, quod coclaxin Graeci appellant, potui datum iuvat. Aliqui etiam mel coctum addunt in hoc confecto lacte et sic dant. Oportet autem, dum coquitur lac, spumam cum pennis auferri vel cocleario. Adhuc igitur melius non invenitur adiutorium ad reumatismum de coleribus ge- neratum. Quibus autem reumatizare saepius venter con- suevit, his lac purum datum amplius laedere quam iu- vare solet. Sed aquae miscenda est in lacte quarta pars .et coques donec ad mediam revertatur et sic potui dabis. Haec ergo ad colericos reumatismos utiliter faciunt. Ad alios vero reumatismos iuvant in initio embrocae de oleo et vino impositae ita, ut sit oleum aut omfacinum aut roseum. Melius autem ad haec oleum myrtite est cum tertia parte aut quarta vini admixtum apposi- tum, vel etiam ad colericos reumatismos. Stipticiores autem sunt embrocae, quae fiunt de oleo myrtiti, ubi coquitur cicida, id est galla asiana aut sidia aut radices quinquefolii aut tenerae cipressi pilae. Nam et sicca lana subventrali superposita ad calefaciendum simul et de- siccandum ventrem facit. Sed et mundum oleum cimino trito supersparso aut apii semine aut utriusque admixtis partibus cum lana impositum iuvat; urinam igitur pro- vocat. In intestinis autem reumatismo facto expediunt haec Quibus quidem fomenta adhibes, seu cum dolore sunt seu absque dolore; sunt enim desiccativi maxime sacelli de milio facti aut panico; mirabiliter enim iuvant et de sale sacelli, si quis singulos sacellos salis et ordei torrefactos singulatim imponat. Quodsi nimium fuerit reuma, de sale sacelli ad ventrem ponantur, de ordeo vero sacelli ad coxas sint positi; si vero non sit nimius reumatismus neque frequens, e contrario, de ordeo sa- cellos in ante pones et de sale retro. Nam et ipse anus de his fomentari debet sacellis, aut de creta in .astraco calente facta ut supersedeat aut de cimolea terra calente et exstincta vino aut in astraco balneorum similiter cum vino perfuso et sic postea lana molli circumdatum anum muniri. Calor enim ipse iuvat, cum fuerit in- terius ministratus. Spongiae quoque in aqua calida in- fusae et expressae superponantur; vapore enim suo simi- liter iuvant anum; sed et in oleo lanae infusae et in ano positae iuvant. De cataplasmatibus. Post autem primos dies tran- sactos si quidem urgeant dolores consistentes in intes- tinis, necesse erit inflammatio ibidem aut tumor sit. Tunc igitur cataplasma adhibendum erit de tritici et lini seminis farina, sed et de lenticulae aut milii aut panici farina. Stipticius autem fiet cum modico vini aut aceti admixto melle, et postea, cum coctum fuerit, mannis modicum aut sidiae aut galae supersparges. Ubi autem nullus est dolor stipticiora adhibenda sunt epitimata, qualia sunt de dactilis facta cum acacia aut stiptiria, ypoquistidam aut balaustiam habentia aut coctam sidiam, et cerotum confectum cum oleo myrtiti de supradictis aliquas habens admixtas species sicut mannis vel gallas. Sed et em- .plastra faciunt, quae sunt stiptica; optima autem sunt, quale est Mnaseus clidion et dia oinantis. Epitima clidion igitur hoc modo conficitur gallis asianis, ypoquistida, stipteria rotunda, acacia et rore quo coqui utuntur, sidia sicca, apii semine ana unc. I; visco quercino, gutta amoniaca ana drachm. IV, pice sicca, cera ana unc. II; oleo myrtiti aut sicyonio ana unc. III. Gallas quidem et sidiam in vini ciatis tribus coques, donec ad tertiam partem revertatur et sic tundes et mis- cebis cum ceteris speciebus in vino ubi coctae fuerint; amoniacum vero cum aceto teres ad mellis spissitudinem; viscum autem cum modico oleo remollies et sic pice et cera resoluta simul cum reliquo oleo superfundes et teres in mortario omnia donec se misceant et uteris. Item cataplasma ad reumaticam disinte- riam ordei farina unc. VI, mannis unc. II; cum aceto duplo et sapae tertia parte facies cataplasma. Melius autem, si in oleo myrtiti ponantur, ubi aut rubi radices aut sidia aut galla asiana sint coctae. Item cataplasma de ordei farina sive alicae aut tritici coques cum mellis et aceti modico, cui addes gallae pulverem; superfundes et teres in mortario .omnia, donec se misceant, et uteris. Item epitima dia oinantis inter cataplasma et emplastrum est; operatur enim efficaciter ad intestinorum reuma et ad stomachum et fastidium et ad causon febrium et angustias oinantio sicco, gallis asianis, aca- cia, rosis siccis, omfacio ana unc. I; stipteria rotunda, aloe ana unc. II; oleo myrtiti, cera, pice sicca ana libr. I; rore syriaco unc. III; vino falerno aut aminaeo quod suf- ficit. Sicca quidem cum vino terens, reliquata cetera superfundes et commiscens uteris. Ad reumatismum igi- tur ventris simplicia et confecta medicamenta sunt haec; manifestum est autem ad haec, constrictionibus arti- culorum in extremis partibus membrorum adhibitis, cum fasciis laneis seu lineis articulos in manibus et pedibus constringere; item ex rebus calidis, si frigidae sint ex- tremae partes, calefacere unguento de oleo sicyonio aut oleo veteri, cui addis peretrum et piper et nitrum et lauri baccas. Interdum etiam modicum cerae remissae admisces ei, ut sit velut acopum et sic inungues; sed .et si de communi oleo hoc modo conficias medicamen, similiter faciet. Faciunt enim ad haec de euphorbio et limnisteos acopa confecta; calefaciunt enim et mordi- cationem faciunt in articulis, cum illiniuntur. Cataplasma ad disintericos Stipteria unc. III, acantis aegyptias unc. VI, acacia unc. I, myrra unc. III, sidia unc. VI, chalcanto unc. III, omfacio unc. I, farina lentis unc. VI. Ex his omnibus factum pulve- rem repones et cum opus fuerit, mittens de pulvere libr. I et de farina ordei sesquilibram coques cum aceto. De diaeta ciborum vero in reumaticis passionibus sunt haec sunt enim qui retinent, sunt qui spissant, sunt qui impinguant, sunt qui congregant humores, sunt qui siccant et consumunt materiam; sunt emplastrica et .quae poros obturant; horum autem nos disseremus vir- tutes. De frumentis oriza stalticotera est; pultis eius facit etiam cum aqua, ubi dactili cocti sunt; datur fabricitan- tibus; ad eos vero, qui sine febre sunt, cum vino aquoso et austero, ita ut exprimas aquam fortiter, ubi cocta est oriza; similiter autem ut orizam dabis alicam, ita ut pultes exinde facias; cui aliqui admiscent gallae aut sidiae pulverem, superspargentes in coctione; nos autem rorem, quo coci utuntur, id est marinum, admiscemus coctioni aut ci- donia cocta et malaxamus simul cum pulte. Fit etiam pultis staltica de pane alexandrino trito et creto et sic cocto in pultes. Adhuc autem et de milio farina tosta ad focum diutius et facta polenta iuvat; iuvat autem et lenticula bis cocta, aqua mutata, cum modico salis et aceti et olei condita et assumpta; fit autem melior et .suavior, si mala cidonia aut orizam admisceas. Ex oleribus autem simul coques aut intubam aut plantaginem aut betas nigras; haec enim et per se et cum lenticula cocta aut cum oriza bene iuvant; sed et brassica duabus cocta aquis, ita ut cum alia vice coxeris, aceti modicum admisceas. Hoc multum iuvat in reuma- ticis passionibus. Item embammata hoc modo ad haec conficiuntur cimino cum salis modico et aceto et oleo confecto intingitur, quod edendum est. De piscibus vero quid dicam, quia paene omnes ven- trem solvunt; tamen aliqui parvi inveniuntur staltici, ut sunt maena, trigla, scarus, eritrinus; hi enim assandi sunt super carbones. Potest enim iuvare et scorpion piscis assus et cum cimini praedicti embammate datus et ostreae in suis testis assatae et assumptae. De volatilibus autem maritima sunt eligenda et magis silvestria sola ut merulae, turdi, perdices, turtu- res et columbae; de domesticis vero pulli assi, sed pri- us elixi, stalticoteri sunt. Stiptica sunt etiam mirtae si assatae carni pulvera superspargatur aut sorbae siccae pulvera aut de corni pomis aut omfaco simul cocto. . Et de pomis factum medicamen, quod dioporon Graeci vocant, datum multum iuvat, quemadmodum de cidoniis aut sorbis vel immaturis piris et de malis granatis con- fecta medicamenta et uvae, quae reponuntur in ampullis aut cum suis appenduntur foliis et quae super fumum fuerint appensae. Cibi igitur ad ventris reuma tales dandi sunt. Potiones vero ministrandae sunt aqua pluvialis cocta quam maxime et neque ante cibum neque cum cibum accipit danda est, sed post aliquod spatium est minis- tranda, et, cum datur, non multum de subito sed paula- tim ana modice danda est; et quando coquitur, si quin- quefolii herbae radices simul coquantur, fit maximum iuvamen; et rubi radix simul cocta, stalticotera effi- citur. Aliqui autem superspargunt potioni tritum semen plantaginis aut sementes uvae siccas tritas et cretas aut sorbae siccae pulverem. Similiter multae igitur et aliae potiones sunt ad reumatismum ventris, et simplices et confectae, sed eas praetermittimus, nam expedientes po- tiones disintericis in sequenti trademus, ubi de disinte- .ria scribemus. Vinum etiam secundum tempus, id est, in declina- tione accedenti inflammationis, pausante febre, iam per- fectius dandum est austerum sorentinum, albanum, ti- grinum, marsicum et amineum vel alia stiptica, quae per diversa nascentia loca experimento habentur. Balneum vero expedit quam plurime absque oleo cum nitro; iuvat enim nitrum ustum, tritum et supersparsum corpori in balneo, ut modicum inducat ruborem et mor- dicationem faciat cutis et trahat de profundo ad se reuma et sic postea, lepra facta, in balneo perunges cutem, ut, apertis poris a nimia laxatione, transmutatum reumatis- mum iuvet. Titus Maccius Plautus, Amphitruo AMPHITRVO I.i Mercvrivs Vt vos in vostris voltis mercimoniis emundis vendundisque me laetum lucris adficere atque adiuvare in rebus omnibus et ut res rationesque vostrorum omnium bene me expedire voltis peregrique et domi bonoque atque amplo auctare perpetuo lucro quasque incepistis res quasque inceptabitis, et uti bonis vos vostrosque omnis nuntiis me adficere voltis, ea adferam, ea uti nuntiem quae maxime in rem vostram communem sient nam vos quidem id iam scitis concessum et datum mi esse ab dis aliis, nuntiis praesim et lucro haec ut me voltis adprobare adnitier, lucrum ut perenne vobis semper suppetat ita huic facietis fabulae silentium itaque aequi et iusti hic eritis omnes arbitri. Nunc cuius iussu venio et quam ob rem venerim dicam simulque ipse eloquar nomen meum. Iovis iússu venio, nomen Mercurio est mihi. pater huc me misit ad vos oratum meus, tam etsi, pro imperio vobis quod dictum foret, scibat facturos, quippe qui intellexerat vereri vos se et metuere, ita ut aequom est Iovem; verum profecto hoc petere me precario a vobis iussit, leniter, dictis bonis. etenim ille, cuius huc iussu venio, Iuppiter non minus quam vostrum quivis formidat malum humana matre natus, humano patre, mirari non est aequom, sibi si praetimet; atque ego quoque etiam, qui Iovis sum filius, contagione mei patris metuo malum. propterea pace advenio et pacem ad vos affero iustam rem et facilem esse oratam a vobis volo, nam iusta ab iustis iustus sum orator datus. nam iniusta ab iustis impetrari non decet, iusta autem ab iniustis petere insipientia est; quippe illi iniqui ius ignorant neque tenent. nunc iam huc animum omnes quae loquar advortite. debetis velle quae velimus meruimus et ego et pater de vobis et re publica; nam quid ego memorem ut alios in tragoediis vidi, Neptunum Virtutem Victoriam Martem Bellonam, commemorare quae bona vobis fecissent quis bene factis meus pater, deorum regnator architectus omnibus? sed mos numquam illi fuit patri meo, ut exprobraret quod bonis faceret boni; gratum arbitratur esse id a vobis sibi meritoque vobis bona se facere quae facit. Nunc quam rem oratum huc veni primum proloquar, post argumentum huius eloquar tragoediae. quid? contraxistis frontem, quia tragoediam dixi futuram hanc? deus sum, commutavero. eandem hánc, si voltis, faciam ex tragoedia comoedia ut sit omnibus isdem vorsibus. utrum sit an non voltis? sed ego stultior, quasi nesciam vos velle, qui divos siem. teneo quid animi vostri super hac re siet faciam ut commixta sit sit tragicomoedia. nam me perpetuo facere ut sit comoedia, reges quo veniant et di, non par arbitror. quid igitur? quoniam hic servos quoque partes habet, faciam sit, proinde ut dixi, tragicomoedia. nunc hoc me orare a vobis iussit Iuppiter, ut conquaestores singula in subsellia eant per totam caveam spectatoribus, si cui favitores delegatos viderint, ut is in cavea pignus capiantur togae; sive quí ambissint palmam histrionibus sive cuíquam artifici, si per scriptas litteras sive qui ípse ambissit seu per internuntium, sive adeo aediles perfidiose cui duint, sirempse legem iussit esse Iuppiter, quasi mágistratum sibi alterive ambiverit. virtute dixit vos victores vivere, non ambitione neque perfidia qui minus eadem histrioni sit lex quae summo viro? virtute ambire oportet, non favitoribus. sat habet favitorum semper qui recte facit, si illis fides est quibus est ea res in manu. hoc quoque etiam mihi pater in mandatis dedit, ut conquaestores fierent histrionibus qui sibi mandasset delegati ut plauderent quive quo placeret alter fecisset minus, eius órnamenta et corium uti conciderent. mirari nolim vos, quapropter Iuppiter nunc histriones curet; ne miremini ipse hanc acturust Iuppiter comoediam. quid? admirati estis? quasi vero novom nunc proferatur, Ióvem facere histrioniam; etiam, histriones anno cum in proscaenio hic Iovem invocarunt, venit, auxilio is fuit. praeterea certo prodit in tragoedia. hanc fabulam, inquam, hic Iuppiter hodie ipse aget, et ego una cum illo. nunc vos animum advortite, dum huius argumentum éloquar comoediae. Haec urbs est Thebae. in illisce habitat aedibus Amphitruo, natus Argis ex Argo patre, quicum Alcumena est nupta, Electri filia. is nunc Amphitruo praefectust legionibus, nam cum Telobois bellum est Thebano poplo. is prius quam hinc abiit ipsemet in exercitum, gravidam Alcumenam úxorem fecit suam. nam ego vos novisse credo iam ut sit páter meus, quam liber harum rerum multarum siet quantusque amator sit quod complacitum est semel. is amare occepit Alcumenam clam virum usuramque eius corporis cepit sibi, et gravidam fecit is eam compressu suo. nunc de Alcumena ut rem teneatis rectius, utrimque est gravida, et ex viro et ex summo Iove. et meus pater nunc intus hic cum illa cubat, et haec ob eam rem nox est facta longior, dum cum illa quacum volt voluptatem capit; sed ita adsimulavit se, quasi Amphitruo siet. nunc ne hunc ornatum vos meum admiremini, quod ego huc processi sic cum servili schema veterem atque antiquam rem novam ad vos proferam, propterea ornatus in novom incessi modum. nam méus pater intus núnc est eccum Iuppiter; in Amphitruonis vertit sese imaginem omnesque eum esse censent servi qui vident ita versipellem se facit quando lubet. ego servi sumpsi Sosiae mi imaginem, qui cum Amphitruone abiit hinc in exercitum, ut praeservire amanti meo possem patri atque ut ne, qui essem, familiares quaererent, versari crebro hic cum viderent me domi; nunc, cum esse credent servom et conservom suom, haud quisquam quaeret qui siem aut quid venerim. pater nunc intus suo animo morem gerit cubat complexus cuius cupiens maxime est; quae illi ad legionem facta sunt memorat pater meus Alcumenae ílla illum censet virum suom esse, quae cum moecho est. ibi nunc meus pater memorat, legiones hostium ut fugaverit, quo pacto sit donis donatus plurimis. ea dona, quae illic Amphitruoni sunt data, abstulimus facile meus pater quod volt facit. nunc hodie Amphitruo veniet huc ab exercitu et servos, cuius ego hanc feró imaginem. nunc internosse ut nos possitis facilius, ego has habebo úsque in petaso pinnulas; tum meo patri autem torulus inerit aureus sub petaso id signum Amphitruoni non erit. ea signa nemo hórum familiarium videre poterit verum vos videbitis. sed Amphitruonis illic est servos Sosia a portu illíc nunc cum lanterna ádvenit. abigam iam ego illum advenientem ab aedibus. adeste erit operae pretium híc spectantibus Iovem et Mercurium facere hístrioniam. Sosia Qui me álter est audácior homo aút qui confidéntior, iuventútis mores qui sciam, qui hoc noctis solus ambulem? quid faciam nunc, si tres viri me in carcerem compegerint? inde crás quasi e promptaria cella depromar ad flagrum, nec causam liceat dicere mihi, néque in ero quicquam auxili nec quisquam sit quin me malo omnes esse dignum deputent. íta quasi incudém me miserum hómines octo válidi caedant -ita peregre adveniens hospitio publicitus accipiar. -haéc eri immodéstia coegit, me qui hoc noctis a portu ingratiis excitavit. nonne ídem hoc luci me míttere potuit? opulénto homini hoc servitús dura est, hoc mágis miser est divítis servos nóctesque diésque assiduó satis superque est quód facto aut dícto adeost ópus, quietus ne sis. ípse dominus díves, operis ét laboris expers, quódcumque homini áccidit libére, posse retur aéquom esse putát, non reputát laboris quid sit. nec aéquom anne iníquom imperét cogitábit. ergo ín servitúte expetúnt multa iníqua habéndum et ferúndum hoc onúst cum labóre. Merc. Satiúst me queri íllo modó servitútem hodié qui fuerim líber, eúm nunc potívit patér servitútis, hic qui verna natus est queritur. Sos. Sum véro verna vérbero num número mi in mentém fuit, dis advenientem gratias pro meritis agere atque alloqui? ne illi edepol si merito meo referre studeant gratiam, aliquem hominem allegent qui mihi advenienti os occillet probe, quoniam bene quae in me fecerunt ingrata ea habui atque inrita. Merc. Facit ille quod volgo haud solent, ut quid se sit dignum sciat. Sos. Quod numquam opinatus fui neque alius quisquam civium sibi eventurum, id contigit, ut salvi poteremur domi. victores victis hostibus legiones reveniunt domum, duelló exstincto maximo atque internecatis hostibus. quod multa Thebano poplo acerba obiecit funera, id vi et virtute militum victum atque expugnatum oppidum est imperio atque auspicio eri mei Amphitruonis maxime. praeda atque agro adoriaque adfecit populares suos regique Thebano Creoni regnum stabilivit suom. me a portu praemisit domum, ut haec nuntiem uxori suae, ut gesserit rem publicam ductu imperio auspicio suo. ea nunc meditabor quo modo illi dicam, cum illo advenero. si dixero mendacium, solens meo more fecero. nam cum pugnabant maxume, ego tum fugiebam maxume; verum quasi adfuerim tamen simulabo atque audita eloquar. sed quo modo et verbis quibus me deceat fabularier, prius ipse mecum etiam volo hic meditari. sic hoc proloquar. Principio ut illo advenimus, ubi primum terram tetigimus, continuo Amphitruo delegit viros primorum principes; eos legat, Telobois iubet sententiam ut dicant suam si sine vi et sine bello velint rapta et raptores tradere, si quae asportassent redderent, se exercitum extemplo domum reducturum, abituros agro Argivos, pacem atque otium dare illis; sin aliter sient animati neque dent quae petat, sese igitur summa vi virisque eorum oppidum oppugnassere. haec ubi Telobois ordine iterarunt quos praefecerat Amphitruo, magnanimi viri freti virtute et viribus superbe nimis ferociter legatos nostros increpant, respondent bello se et suos tutari posse, proinde uti propere irent, de suis finibus exercitus deducerent. haec ubi legati pertulere, Amphitruo castris ilico producit omnem exercitum. Teloboae contra ex oppido legiones educunt suas nimis pulcris armis praeditas. póstquam utrimque éxitum est máxima cópia, dispertiti viri, dispertiti ordines, nos nostras more nostro et modo instruximus légiones, item hóstes contra légiones suas ínstruont. deínde utrique ímperatóres in medium éxeunt, éxtra turbam órdinum cólloquontúr simul. convenit, victi utri sint eo proelio, urbem agrum aras focos seque uti dederent. postquam id actum est, tubae contra utrimque occanunt, consonat terra, clamorem utrimque efferunt. imperator utrimque, hinc et illinc, Iovi vota suscipere, utrimque hortari exercitum. tum pro se quisque id quod quisque potest et valet edit, ferro ferit, tela frangunt, boat caélum fremitú virum, ex spíritu atque anhélitu nébula constát, cadunt vólnerum ví viri. denique, ut voluimus, nostra superat manus hostes crebri cadunt, nostri contra ingruont vicimus ví feroces. sed fugam in se tamen nemo convortitur nec recedit loco quin statim rem gerat; animam omittunt prius quam loco demigrent quisque ut steterat iacet optinetque ordinem. hóc ubi Amphítruo erus cónspicatust, ílico equités iubet déxtera indúcere. equites parent citi ab dextera maximo cúm clamore involant ímpetu alacri, foédant et próterunt hóstium cópias iúre iniustas. Merc. Numquam étiam quicquam adhúc verborum est prólocutus pérperam namque ego fui illi in re praesenti et meus, cum pugnatum est, pater. Sos. Perduelles penetrant se in fugam; ibi nostris animus additust vortentibus Telobois telis complebantur corpora, ipsusque Amphitruo regem Pterelam sua obtruncavit manu. haec illic est pugnata pugna úsque a mani ad vesperum hoc adeo hoc commemini magis, quia illo die inpransus fui, sed proelium id tandem diremit nox interventu suo. postridie in castra ex urbe ad nos veniunt flentes principes velatis manibus orant ignoscamus peccatum suom, deduntque se, divina humanaque omnia, urbem et liberos in dicionem atque in arbitratum cuncti Thebano poplo. post ob virtutem ero Amphitruoni patera donata aurea est, qui Pterela potitare solitus est rex. haec sic dicam erae. nunc pergam eri imperium exequi et me domum capessere. Merc. Áttat, illic húc iturust. íbo ego illi óbviam, neque ego huc hominem hodie ad aedis has sinam umquam accedere; quando imago est huius in me, certum est hominem eludere. et enim vero quoniam formam cépi huius ín med et statum, decet et facta moresque huius habere me similes item. itaque me malum esse oportet, callidum, astutum admodum atque hunc, telo suo sibi, malitia a foribus pellere. sed quid illúc est? caelum aspectat. observabo quam rem agat. Sos. Certe edepol, si quicquamst aliud quod credam aut certo sciam, credo ego hac noctu Nocturnum óbdormivisse ebrium. nam neque se Septentriones quoquam in caelo commovent, neque se Luna quoquam mutat atque uti exorta est semel, nec Iugulae neque Vesperugo neque Vergiliae óccidunt. ita statim stant signa, neque nox quoquam concedit die. Merc. Perge, Nox, ut occepisti, gere patri morem meo optumo optume optumam operam das, datam pulchre locas. Sos. Neque ego hac nocte longiorem me vidisse censeo, nisi item unam, verberatus quam pependi perpetem; eam quoque edepol etiam multo haec vicit longitudine. credo edepol equidem dormire Solem, atque adpotum probe; mira sunt nisi invitavit sese in cena plusculum. Merc. Ain vero, verbero? deos esse tui similis putas? ego pol te istis tuis pro dictis et male factis, furcifer, accipiam; modo sis veni huc invenies infortunium. Sos. Vbi sunt isti scortatores, qui soli inviti cubant? haec nox scita est exercendo scorto conducto male. Merc. Meus pater nunc pro huius verbis recte et sapienter facit, qui complexus cum Alcumena cubat amans animo obsequens. Sos. Ibo ut erus quod imperavit Alcumenae nuntiem. sed quis hic ést homo, quem ante aedis video hoc noctis? non placet. Merc. Nullust hoc metuculosus aeque. Sos. Mi in mentem venit, illic homó hoc dé umero volt pallium detexere. Merc. Timet homo deludam ego illum. Sos. Perii, dentes pruriunt; certe advenientem hic me hospitio pugneo accepturus est. credo misericors est nunc propterea quod me meus erus fecit ut vigilarem, hic pugnis faciet hodie ut dormiam. oppido interii. obsecro hercle, quantus et quam validus est. Merc. Clare advorsum fabulabor, ut hic auscultet quae loquar; igitur magis demum maiorem in sese concipiet metum. agite, pugni, iam diu est quom ventri victum non datis iam pridem videtur factum, heri quod homines quattuor in soporem collocastis nudos. Sos. Formido male, né ego hic nomen meum commutem et Quintus fiam e Sosia; quattuor nudos sopori se dedisse hic autumat metuo ne numerum augeam illum. Merc. em, nunciam ergo sic volo. Sos. Cingitur certe expedit se. Merc. Non feret quin vapulet. Sos. Quis homo? Merc. Quisquis homo huc profecto venerit, pugnos edet. Sos. Apage, non placet me hoc noctis esse cenavi modo; proin tu istam cenam largire, si sapis, esurientibus. Merc. Haud malum huic est pondus pugno. Sos. Perii, pugnos ponderat. Merc. Quid si ego illum tractim tangam, ut dormiat? Sos. Servaveris, nam continuas has tris noctes pervigilavi. Merc. Pessumest, facimus nequiter, ferire malam male discit manus; alia forma ésse oportet quem tu pugno legeris. Sos. Illic homo me interpolabit meumque os finget denuo. Merc. Exossatum os esse oportet quem probe percusseris. Sos. Mirum ni hic me quasi murenam éxossare cogitat. ultro istunc qui exossat homines. perii, si me aspexerit. Merc. Olet homo quidam malo suo. Sos. ei, numnam ego óbolui? Merc. Atque haud longe abesse oportet, verum longe hinc afuit. Sos. Illic homo superstitiosust. Merc. Gestiunt pugni mihi. Sos. Si in me exerciturus, quaeso in parietem ut primum domes. Merc. Vox mi ad aures advolavit. Sos. Né ego homo infelix fui, qui non alas intervelli volucrem vocem gestito. Merc. Illic homo a me sibi malam rem arcessit iumento suo. Sos. Non equidem ullum habeo iumentum. M. Onerandus est pugnis probe. Sos. Lassus sum hercle, navi ut vectus huc sum etiam nunc nauseo; vix incedo inanis, ne ire posse cum onere existimes. Merc. Certe enim hic nescio quis loquitur. Sos. Salvos sum, non me videt nescioquem loqui autumat; mihi certo nomen Sosiaest. Merc. Hinc enim míhi dextra vox auris, ut videtur, verberat. Sos. Metuo, vocis ne vicem hodie hic vapulem, quae hunc verberat. Merc. Optume eccum incedit ad me. Sos. Timeo, totus torpeo. non edepol nunc ubi terrarum sim scio, si quis roget, neque miser me commovere possum prae formidine. ilicet, mandata eri perierunt una et Sosia. verum certum est confidenter hominem contra conloqui, qui possim videri huic fortis, a me ut abstineat manum. Merc. Quo ambulas tu, qui Volcanum in cornu conclusum geris? Sos. Quid id exquiris tu, qui pugnis os exossas hominibus? Merc. Servosne es an liber? Sos. Vtcumque animo conlibitum est meo. Merc. Ain vero? Sos. Aio enim vero. M. Verbero. S. Mentiris nunc. Merc. At iam faciam ut verum dicas dicere. Sos. Quid eo est opus? Merc. Possum scire, quo profectus, cuius sis aut quid veneris? Sos. Húc eo, eri iussu, eius sum servos. numquid nunc es certior? M. Ego tibi istam hodie, sceleste, comprimam linguam. S. Haud potes bene pudiceque adservatur. Merc. Pergin argutarier? quid apud hasce aedis negoti ést tibi? Sos. Immo quid tibi est? Merc. Rex Creo vigiles nocturnos singulos semper locat. Sos. Bene facit quia nos eramus peregre, tutatust domi; at nunc abi sane, advenisse familiares dicito. Merc. Nescio quam tu familiaris sis nisi actutum hinc abis, familiaris accipiere faxo haud familiariter. S. Hic inquam habito ego atque horunc servos sum. M. At scin quo modo? faciam ego hodie te superbum, nisi hinc abis. Sos. Quonam modo? Merc. Auferere, non abibis, sí ego fustem sumpsero. Sos. Quin me esse huius familiai familiarem praedico. Merc. Vide sis quam mox vapulare vis, nisi actutum hinc abis. Sos. Tun domo prohibere peregre me advenientem postulas? M. Haecine tua domust? S. Ita inquam. M. Quis erus est igitur tibi? Sos. Amphitruo, qui nunc praefectust Thebanis legionibus, quicum nupta est Alcumena. Merc. Quid ais? quid nomen tibi est? Sos. Sosiam vocant Thebani, Davo prognatum patre. Merc. Ne tu istic hodie malo tuo compositis mendaciis advenisti, audaciai columen, consutis dolis. Sos. Immo equidem tunicis consutis huc advenio, non dolis. Merc. At mentiris etiam certo pedibus, non tunicis venis. Sos. Ita profecto. Merc. Nunc profecto vapula ob mendacium. Sos. Non edepol volo profecto. Merc. At pol profecto ingratiis. hoc quidem profecto certum est, non est arbitrarium. Sos. Tuam fidem obsecro. Merc. Tun te audes Sosiam esse dicere, quí ego sum? S. Perii. M. Parum etiam, praeut futurum est, praedicas. quoius nunc es? Sos. Tuos, nam pugnis usu fecisti tuom. pro fidem, Thebani cives. Merc. Etiam clamas, carnifex? loquere, quid venisti? Sos. Vt esset quem tu pugnis caederes. M. Cuius es? S. Amphitruonis, inquam, Sosia. M. Ergo istoc magis, quia vaniloquos, vapulabis ego sum, non tu, Sosia. Sos. Ita di faciant, ut tu potius sis atque ego te ut verberem. M. Etiam muttis? S. Iam tacebo. M. Quis tibi erust? S. Quem tu voles. Merc. Quid igitur? qui nunc vocare? Sos. Nemo nisi quem iusseris. Merc. Amphitruonis te esse aiebas Sosiam. Sos. Peccaveram, nam Amphitruonis socium ne me esse volui dicere. Merc. Scibam equidem nullum esse nobis nisi me servom Sosiam. fugit te ratió. Sos. Vtinam istuc pugni fecissent tui. Merc. Ego sum Sosia ille quem tu dudum esse aiebas mihi. Sos. Obsecro ut per pacem liceat te alloqui, ut ne vapulem. Merc. Immo indutiae parumper fiant, si quid vis loqui. Sos. Non loquar nisi pace facta, quando pugnis plus vales. Merc. Dic si quid vis, non nocebo. Sos. Tuae fide credo? Merc. Meae. Sos. Quid si falles? Merc. Tum Mercurius Sosiae iratus siet. Sos. Animum advorte. nunc licet mihi libere quidvis loqui. Amphitruonis ego sum servos Sosia. Merc. Etiam denuo? Sos. Pacem feci, foedus feci. vera dico. Merc. Vapula. Sos. Vt libet quid tibi libet fac, quoniam pugnis plus vales; verum, utut es facturus, hoc quidem hercle haud reticebo tamen. Merc. Tu me vivos hodie numquam facies quin sim Sosia. Sos. Certe edepol tu me alienabis numquam quin noster siem; nec nobis praeter med alius quisquam est servos Sosia. qui cum Amphitruone hinc una ieram in exercitum. M. Hic homo sanus non est. S. Quod mihi praedicas vitium, id tibi est. quid, malum, non súm ego servos Amphitruonis Sosia? nonne hac noctu nostra navis huc ex portu Persico venit, quae me advexit? nonne me huc erus misit meus? nonne ego nunc sto ante aedes nostras? non mi est lanterna in manu? non loquor, nón vigilo? nonne hic homo módo me pugnis contudit? fecit hercle, nam etiam misero nunc mihi malae dolent. quid igitur ego dubito, aut cur non intro eo in nostram domum? M. Quid, domum vostram? S. Ita enim vero. M. Quin quae dixisti modo omnia ementitus equidem Sosia Amphitruonis sum. nam noctu hac soluta est navis nostra e portu Persico, et ubi Pterela rex regnavit oppidum expugnavimus, et legiones Teloboarum vi pugnando cepimus, et ipsus Amphitruo optruncavit regem Pterelam in proelio. Sos. Egomet mihi non credo, cum illaec autumare illum audio; hic quidem cérte quae illic sunt res gestae memorat memoriter. sed quid ais? quid Amphitruoni doni a Telobois datum est? Merc. Pterela rex qui potitare solitus est patera aurea. Sos. Elocutus est. ubi patera nunc est? Merc. Est in cistula; Amphitruonis obsignata signo est. Sos. Signi dic quid est? Merc. Cum quadrigis Sol exoriens. quid me captas, carnufex? Sos. Argumentis vicit, aliud nomen quaerundum est mihi. nescio unde haec hic spectavit. iám ego hunc decipiam probe; nam quod egomet solus feci, nec quisquam alius affuit, in tabernaclo, id quidem hodie numquam poterit dicere. si tu Sosia es, legiones cum pugnabant maxume, quid in tabernaclo fecisti? victus sum, si dixeris. Merc. Cadus erat vini, inde implevi hírneam. Sos. Ingressust viam. Merc. Eam ego, ut matre fuerat natum, vini éduxi meri. Sos. Factum est illud, ut ego illíc vini hirneam ebiberim meri. mira sunt nisi latuit intus illic in illac hirnea. Merc. Quid nunc? vincon argumentis, te non esse Sosiam? Sos. Tu negas med esse? Merc. Quid ego ni negem, qui egomet siem? Sos. Per Iovem iuro med esse neque me falsum dicere. Merc. At ego per Mercurium iuro, tibi Iovem non credere; nam iniurato scio plus credet mihi quam iurato tibi. Sos. Quis ego sum saltem, si non sum Sosia? te interrogo. Merc. Vbi ego Sosia nolim esse, tu esto sane Sosia; nunc, quando ego sum, vapulabis, ni hinc abis, ignobilis. Sos. Certe edepol, quom illum contemplo et formam cognosco meam, quem ad modum ego sum saepe in speculum inspexi, nimis similest mei; itidem habet petasum ac vestitum tam consimilest atque ego; sura, pes, statura, tonsus, oculi, nasum vel labra, malae, mentum, barba, collus totus. quid verbis opust? si tergum cicatricosum, nihil hoc similist similius. sed quom cogito, equidem certo idem sum qui semper fui. novi erum, novi aedis nostras; sane sapio et sentio. non ego illi obtempero quod loquitur. pultabo foris. Merc. Quó agis te? S. Domum. M. Quadrigas si nunc inscendas Iovis atque hinc fugias, ita vix poteris effugere infortunium. Sos. Nonne erae meae nuntiare quod erus meus iussit licet? Merc. Tuae si quid vis nuntiare hanc nostram adire non sinam. nam si me inritassis, hodie lumbifragium hinc auferes. Sos. Abeo potius. di immortales, obsecro vostram fidem, ubi ego perii? ubi immutatus sum? ubi ego formam perdidi? an egomet me illic reliqui, si forte oblitus fui? nám hic quidem omnem imaginem meam, quae antehac fuerat, possidet. vivo fit quod numquam quisquam mortuo faciet mihi. ibo ad portum atque haec uti sunt facta ero dicam meo; nisi etiam is quoque me ignorabit quod ille faxit Iuppiter, ut ego hodie ráso capite calvos capiam pilleum. ASINARIA PROLOGVS Hoc agite sultis, spectatores, nunciam, quae quidem mihi atque vobis res vertat bene gregique huíc et dominis atque conductoribus. face nunciam tu, praeco, omnem auritum poplum. age nunc reside, cave modo ne gratiis. nunc quid processerim huc et quid mihi voluerim dicam ut sciretis nomen huius fabulae; nam quod ad argumentum attinet, sane brevest. nunc quod me dixi velle vobis dicere, dicam húic nomen graece Onagost fabulae; Demophilus scripsit, Maccus vortit barbare; Asinariam volt esse, si per vos licet. inest lepos ludusque in hac comoedia, ridicula res est. date benigne operam mihi, ut vos, ut alias, pariter nunc Mars adiuvet. AVLVLARIA PROLOGVS Lar familiaris Ne quis miretur qui sim, paucis eloquar. ego Lar sum familiaris ex hac familia unde exeuntem me aspexistis. hanc domum iam multos annos est cum possideo et colo patri avoque iam huius qui nunc hic habet. sed mí avos huius obsecrans concredidit thensaurum aúri clam omnis in medio foco defodit, venerans mé ut id servarem sibi. is quoniam moritur ita avido ingenio fuit, numquam indicare id filio voluit suo, inopemque optavit potius eum relinquere, quam eum thensaurum commonstraret filio; agri reliquit ei non magnum modum, quo cum labore magno et misere viveret. ubi is óbiit mortem qui mihi id aurum credidit, coepi observare, ecqui maiorem filius mihi honorem haberet quam eius habuisset pater. atque ille vero minus minusque impendio curare mínusque me impertire honoribus. item a me contra factum est, nam item obiit diem. is ex se húnc reliquit qui hic nunc habitat filium pariter moratum ut pater avosque huius fuit. huic filia una est. ea mihi cottidie aut ture aut vino aut aliqui semper supplicat, dat mihi coronas. eius honoris gratia feci, thensaurum ut hic reperiret Euclio, quo illam facilius nuptum, si vellet, daret. nam eam compressit de summo adulescens loco. is scit adulescens quae sit quam compresserit, illa illum nescit, neque compressam autem pater. eam ego hódie faciam ut hic senex de proxumo sibi uxórem poscat. id ea faciam gratia, quo ille eam facilius ducat qui compresserat. et hic qui poscet eam sibi uxorem senex, is adulescentis illius est avonculus, qui illam stupravit noctu, Cereris vigiliis. sed hic senex iam clamat intus ut solet. anum foras extrudit, ne sit conscia. credo aurum inspicere volt, ne subreptum siet. Titus Maccius Plautus, Bacchides BACCHIDES Non. M quíbus ingenium in animo utibilest, modicum et sine vernilitate víncla, virgaé, molae saévitudo mala fit peior convérrite scópis, agite strénue ecquis évocat cum nassiterna et cum aqua istum impurissimum? sícut lacte lactis similest Bacchis ílla mi cognominis fuit latro suam qui auro vitam venditat sció spiritum éius maiórem esse multo quam folles taurini habént, cum liquescunt petraé, ferrum ubí fit. Cuiatis tibi visust? Praenéstinum opino esse, ita erat gloriosus. néque id haud subditiva glória oppidum arbitror. Pver ne a quóquam acciperes alio mercedem annuam, nisi ab sése, nec cum quiquam limares caput. limaces viri cór meum, spés mea, mél meum, suávitudó, cibus, gaúdium. síne te amem Cupidon tecum saevust anne Amor? Vlíxem audivi fuisse aerumnosissimum, qui annis viginti errans a patria afuit; verum hic adulescens multo Vlixem anteit qui ílico errat intra muros civicos. quidquid est nomen sibi Pistoclervs quaé sodalem átque me exércitos habet nam crédo cuivis excantare cor potes. sin lénocinium forte collibitum est tibi, videas mercedis quid tibi est aecum dari, ne istac aetate me sectere gratiis. Arabus CAPTIVI PROLOGVS Hos quos videtis stare hic captivos duos, illi qui astant, hi stant ambo, non sedent; hoc vos mihi testes estis me verum loqui. senex qui hic habitat Hegio est huius pater. sed is quo pacto serviat suo sibi patri, id ego hic apud vos proloquar, si operam datis. seni huic fuerunt filii nati duo; alterum quadrimum puerum servos surpuit eumque hínc profugiens vendidit in Alide patri huius. iam hoc tenetis? optume est. negát hercle ille ultimus. accedito. si non ubi sedeas locus est, est ubi ambules, quando histrionem cogis mendicarier. ego me tua causa, ne erres, non rupturus sum. vos qui potestis ope vestra censerier, accipite relicuom alieno uti nil moror. fugitivos ille, ut dixeram ante, huius patri domo quém profugiens dominum abstulerat vendidit. is postquam hunc emit, dedit eum huic gnato suo peculiarem, quia quasi una aetas erat. hic nunc domi sérvit suo patri, nec scit pater; enim véro di nos quasi pilas homines habent. rationem habetis, quo modo unum amiserit. postquam belligerant Aetoli cum Aleis, ut fit in bello, capitur alter filius medicus Menarchus emit ibidem in Alide. coepit captivos commercari hic Aleos, si quem reperire possit qui mutet suom, illum captivom hunc suom esse nescit, qui domist. et quoniam heri indaudivit, de summo loco summoque genere captum esse equitem Aleum, nil pretio parsit, filio dum parceret reconciliare ut facilius posset domum, emít hosce e praeda ambos de quaestoribus. hisce autem inter sese hunc confinxerunt dolum, quo pacto hic servos suom erum hinc amittat domum. itaque inter se commutant vestem et nomina; illic vocatur Philocrates, hic Tyndarus huius íllic, hic illius hodie fert imaginem. et hic hódie expediet hanc docte fallaciam, et suom erum faciet libertatis compotem, eodemque pacto fratrem servabit suom reducemque faciet liberum in patriam ad patrem, imprudens itidem ut saepe iam in multis locis plus insciens quis fecit quam prudens boni. sed inscientes sua sibi fallacia ita compararunt et confinxerunt dolum itaque hi commenti, de sua sententia ut in sérvitute hic ad suom maneat patrem ita nunc ignorans suo sibi servit patri; homunculi quanti sunt, quom recogito! haec res agetur nobis, vobis fabula. sed etiam est, paucis vos quod monitos voluerim. profecto expediet fabulae huic operam dare. non pertractate facta est neque item ut ceterae neque spurcidici insunt versus, immemorabiles; hic neque periurus leno est nec meretrix mala neque miles gloriosus; ne vereamini, quia bellum Aetolis esse dixi cum Aleis foris íllic extra scaenam fient proelia. nam hoc paene iniquomst, comico choragio conari desubito agere nos tragoediam. proin si quis pugnam expectat, litis contrahat valentiorem nactus adversarium si erit, ego faciam ut pugnam inspectet non bonam, adeo ut spectare postea omnis oderit. abeo. valete, iudices iustissimi domi duellique duellatores optumi. Gaius Plinius Secundus, Naturalis Historia pr.. NATVRALIS HISTORIA PLINIVS SECVNDVS VESPASIANO CAESARI SVO S. Libros Naturalis Historiae, novicium Camenis pr..Quiritium tuorum opus, natos apud me proxima fetura licentiore epistula narrare constitui tibi, iucundissime Im- perator; sit enim haec tui praefatio, verissima, dum ma- ximi consenescit in patre. namque tu solebas nugas esse aliquid meas putare, ut obiter emolliam Catullum conterraneum meum agnoscis et hoc castrense verbum ille enim, ut scis, permutatis prioribus syllabis duriusculum se fecit quam volebat existimari, a Veraniolis suis et Fa- bullis. simul ut hac mea petulantia fiat quod proxime .non fieri questus es in alia procaci epistula nostra, ut in quaedam acta exeat sciantque omnes quam ex aequo tecum vivat imperium. triumphalis et censorius tu sexiesque .consul ac tribuniciae potestatis particeps et, quod his no- bilius fecisti, dum illud patri pariter et equestri ordini praestas, praefectus praetorii eius omniaque haec rei pu- blicae es nobis quidem qualis in castrensi contubernio, nec quicquam in te mutavit fortunae amplitudo, nisi ut prodesse tantundem posses et velles. itaque cum ceteris .in veneratione tui pateant omnia alia, nobis ad colendum te familiarius audacia sola superest hanc igitur tibi im- putabis et in nostra culpa tibi ignosces. perfricui faciem nec tamen profeci, quoniam alia via occurris ingens et longius etiam summoves ingenii fascibus. fulgurare in nullo .umquam verius dicta vis eloquentiae, tribunicia potestas facundiae. quanto tu ore patris laudes tonas! quanto fratris amas! quantus in poetica es! o magna fecunditas animi! quem ad modum fratrem quoque imitareris exco- gitasti. C. Plinius Caecilius Secundus, versus . Plin. Ep. .. Cum libros Galli legerem, quibus ille parenti .ausus de Cicerone dare est palmamque decusque, lascivum inveni lusum Ciceronis et illo spectandum ingenio quo seria condidit et quo humanis salibus multo varioque lepore magnorum ostendit mentes gaudere virorum. Nam queritur quod fraude mala frustratus amantem paucula cenato sibi debita savia Tiro tempore nocturno subtraxerit. His ego lectis Cur post haec, inquam, nostros celamus amores nullumque in medium timidi damus atque fatemur Tironisque dolos, Tironis nosse fugaces blanditias et furta novas addentia flammas? Plin. Ep. .. Ut laus est cerae, mollis cedensque sequatur . si doctos digitos iussaque fiat opus et nunc informet Martem castamque Minervam, nunc Venerem effingat, nunc Veneris puerum, utque sacri fontes non sola incendia sistunt, saepe etiam flores vernaque prata iuvant sic hominum ingenium flecti ducique per artes non rigidas docta mobilitate decet. Pomponius Porphyrio, Comment. in Hor. Artem Poet. pr. INCIPIT EIVSDEM CARMEN DE ARTE POETICA Hvmano capiti cervicem pictor eqvinam ivngere si vel. pr. Hunc librum, qui inscribitur de arte poetica, ad Lucium Pisonem, qui postea urbis custos fuit, eiusque liberos misit; nam et ipse Piso poeta fuit, et studiorum liberalium antistes. In quem librum congessit praecepta Neoptolemi τοῦ Πα- ριανοῦ de arte poetica, non quidem omnia, sed eminentissima. Primum praeceptum est περὶ τῆς ἀκολουθίας. Nam ut pictor si humano capiti equi dederit ceruicem eamque uoluerit decorare pinnis, et inferiorem partem mem- brorum exprimere piscis effigie, superiorem uero mulieris exornare specie, ualde ridebitur, quod contra naturam omnia faciat ita poetice, si ornatus causa plus, quam exigit materia, aliquid institutum ornetur, meretur contemni. Risvm teneatis, amici? . Percontantis est haec uox et praecipientis utique ri- deori oportere. Pictoribvs atqve poetis qvidlibet avdiendi semper -.fvit aeqva potestas. Sequens praeceptum est, omnes quidem poetas pote- statem habere fingendi ita, ut aliquid faciant, non ut uelint cum auibus serpentes, uel cum agnis tigres iungere. Inceptis gravioribvs plervmqve et magna professis. .Plerumque tertium καθολικόν et magna professis est, naturam quorundam poetarum esse pessimam, qui inci- piant grandia describere, deinde in locos communes exeant, qui licet boni sint, tamen ridentur ac superuacui habentur, nisi loco positi sint. Pvrpvrevs, late qvi splendeat, vnvs et alter adsvitvr -.pannvs. Per hoc locos communes significat. Avt flvmen Rhenvm. Non dixit genere masculino Rhe- .nus, sed neutro hoc Rhenum, quia est hoc flumen. Et fortasse cvpressvm scis simvlare. Hoc prouer- -.bium est in malum pictorem, qui nesciebat aliud bene pingere quam cupressum. Ab hoc naufragus quidam petit, statum suum exprimeret. Ille interrogauit, num ex cypresso uellet aliquid adici. Quod prouerbium Graecis in usu est Μή τι καὶ κυπάρισσον θέλεις; Anfora coepit institvi cvrrente rota cvr vrcevs exit? -.Hoc dicit quare cum aliam materiam institueris scribere, aliam efficis? quo modo ridendus est figulus, qui cum desti- nauerit amforam fingere, urceum efficiat. Maxima pars vatvm, pater et ivvenes patre digni, -.decipimvr. Hoc tale παράγγελμα est erramus, inquit, et dum conamur ueram uirtutem sequi, uicina uirtuti in uitia inci- dimus; nam breuiter scribentem sequitur obscuritas, leuia componentem nerui inhibent, diserta profitentem κακόζηλα uitiant, spreta rerum inspectione. Qvi variare cvpit rem prodigialiter vnam. Aliud hoc .praeceptum est, non esse fabulis indulgendum, nec extenuan- dam usque in uitia materiam. Aemilivm circa lvdvm faver imvs. . Aemilii Laepidi ludus gladiatorius fuit, quod nunc Polycleti balineum est. Hic demonstrat aerarium fuisse fa- brum imum, hoc est in angulo ludi tabernam habentem; hoc autem praecepto svmite materiam vestris, qvi -.scribitis, aeqvam praecipit nunc eis, qui sunt poetae, ut eam materiam eligant, in qua possint placere. Cvi lecta potenter erit res, id est qui legerit id, quod .praestare possit. Potenter figurauit ὡσεὶ δυνατῶς. Ordinis haec virtvs erit et venvs, avt ego fallor. . Loquitur nunc περὶ τῆς εὐταξίας quo ordine seruanda a poetis. Venerem autem decorem carminis significat. Dixeris egregie, notvm si callida verbvm. . Exponit nunc de uerbis ueteribus ac nouis, quomodo poetica sint. Nam licet aliqua uulgaria sint, ait tamen illa cum aliqua compositione splendescere. Verbi gratia curculio sordida uox est, ornatu accedente uulgaritas eius absconditur hoc modo Populatque ingentem farris aceruum Curculio. Apud Homerum est qui fabam libenter uescitur. Si forte necesse est indiciis monstrare recentibvs. -.Quod si item, inquit, ad rem aliquam explicandam uerba antiqua non suffecerint, permittitur poetae noua fingere. Indicia uerba appellauit. . Philosophi enim dicunt indicandarum rerum causa in- uentas esse uoces. Fingere c. fing. Non seruauerunt eius, qui inter .omnes hi Cethegi unum morem seruauerunt. cinctvtis non exavdita καὶ τὰ ἑξῆς Omnes hi Cethegi morem serua- uerunt eius, qui Romuli interanea discerptam domum rettu- lerat. Numquam enim tunica usi sunt. Ideo cinctutis his dixit, quoniam cinctum est genus tunicae infra pectus apta- tae. Eis ergo non exaudita uerba tamquam insolita et inpermissa nunc dixit. Est autem uerbi gratia intestinum pusillum. Et deinde uerbi gratia, sic alapam dicimus, cum uno digito imam ferimus auriculam. Et nova fictaqvae nvper habebvnt verba fidem, si -.Graeco fonte cadent parce detorta. Magis, inquit, auctoritatem mereri possunt noua uerba, si a Graeco fuerint in Latinum deriuata, ut transtulimus triclinium antea cenaculum illud uocabamus, quia ibi cenabatur, et ab οἴνωι uinum, et a coelice calicem, et a colocynthe cucurbitam. Ego cvr, adqvirere pavca si possvm, invideor? Cum -.Plauto Caecilioque permissum sit, si uoluerant, uerba fin- gere, cur mihi minus liceat Latinum ampliare sermonem et nouis uti uerbis? Inuideor posuit pro inuidetur mihi. Debemvr morti nos nostraqve. Conprobat nunc uniuersa .morti esse destinata; etiam uerba interire cum opera hominum. Sterilisqve div palvs. Diuus Caesar duas instituerat res .facere, portum Ostiensem munire, et Pomptinam paludem, quae in Campania ad quadragensimum miliarium, emitteret in mare. Hanc ergo significat in hoc recidisse, ut iam aretur. Sev cvrsvm mvtavit iniqvvm frvgibvs amnis, doctvs -.iter melivs. Tiberim intellegamus. Hunc enim Agrippa de- riuauit, qua nunc uadit; antea per Velabrum fluebat. Cadentqve qvae nvnc svnt in honore vocabvla, si -.volet vsvs, hoc est ratio loquendi. Vsus nihil enim aliud est, quam regula sermonis Latini. Res gestae regvmqve dvcvmqve. Incipit nunc loqui de .omnibus metris, de epico, elegiaco, ac iambico. Versibvs inpariter ivnctis. Elegiacos uersus dicit. In- .pariter iunctis inparibus. Nam exametro enim priore sequenti pentametro scribuntur clamores. Archilochvm proprio rabies armavit iambo. . Primus Archilochus iambos scripsit in Lycambam so- cerum suum. Hvnc socci cepere pedem grandesqve cotvrni. Quo modo .comoediae et tragoediae ornantur, qui pes iambicus appellatur. Nam hoc distat iambicus a iambo paribus, id est metro, quod iambus ex iambicis paribus constat et maledictis arma- tur, iambicus autem metro magis quam ratione similis est iambo. Alternis aptvm sermonibvs. . Nihil enim poeta in tragoedia dicit, sed plures personae. Itaque heroicum solet res referre, quid actum sit, tragoedia agit. Et popvlaris vincentem strepitvs ipsum altius in -.scaena sonantem, quam populi clamor est. Mvsa dedit fidibvs divos pverosqve deorvm. Nunc de .lyrico carmine loquitur, quo metro scribuntur aut heroum laudes aut Olimpionicarum. Pueros autem deorum heroas dicit. Et ivvenvm cvras. . Hoc est amores; quos lyrici celebrant. Libera vina referre. Qualia sunt Anacreontis carmina descripta. Descriptas servavere vices. . Hoc est ordinem positum per species si ignoro, quare poeta dicor? Cvr nescire pvdens prave qvam discere malo? . Huius uersus sensus talis est Cur malo nescire, praue erubescens, ne uidear ignorasse, quam ab alio discere? Indignatvr item privatis. Hoc est humilibus uerbis .non uult tragoediam inpleri. Et tragicvs plervmqve dolet sermone pedestri. Exigit .saepe et tragoedia, ut pedestribus scribatur uerbis, ut cum Peleus uel Telefus regio habitu mutato loquantur. Neque enim debet in habitu mendici auxilium petens regaliter loqui. Proicit ampvllas. Hoc a Callimacho sustulit, qui .dixit . Si cvrat cor spectantis tetigisse qvaerellas. Hoc est .si id agit, ut adtentem spectantem flere cogat. Dvlcia svnto. Nunc quasi legem ponit et praecipit. . Sunto enim et agunto sint et agant significat. Sed leges antiquae his fere plenae sunt quasi significan- tibus uerbis. Si vis me flere, dolendvm est primvm ipsi tibi. -. Hoc Demosthenicum est. Nam cum ad illum is, qui uapulauerat, accessisset peteretque summisse, ut causam suam ageret eo, quod caesus esset, negauit se facturum, quia ille non uapulasset. Illo adfirmante cum lacrimis factum esse, aeque superuacuas dixit eius quaerellas. Tunc tertio cum indignari uideret et tuto adfirmante cum lacrimis adfectu, dixit nunc se illi credere. Capiebat enim dicendi impetum ex irascente. Tvnc tva me infortvnia laedent. Id est tunc tuae me .calamitates mouebunt, quod Graeci ἀτυχήματα uocant. Romani tollent eqvites peditesqve cachinnvm. Ridebit .equester ordo et plebs. Cachinnum autem uerbum secundum ὀνοματοποιείαν fictum a sono risus. Intererit mvltvm, divvsne loqvatvr an heros. Hoc est .unicuique personae actus aptandus est. Tamquam apud Menandrum inducitur seruus in- ducitur, tamquam liber loquens et hoc ille indiligenter et inconsulto, ut omnia domino simpliciter fateatur. Itaque quodammodo illum excusat. Avt famam seqvere avt sibi convenientia finge. . Hoc aliud praeceptum est. Nam poeta scripturus aut secundum consensum debet aliquid describere, aut si histo- riam tamquam tritam non uult attingere, debet conuenienter nouam inducere. Scriptor honoratvm si forte reponis Achillen. . Apud antiquos comoediarum tragoediarumque scri- ptores cum primum in scaenam prodirent, fauorabiliter ex- cipiebantur, etiam si male agerent, ut illorum ad scribendum iterum allicerentur animi, et praetore cogente totam ne- cesse erat peragi fabulam. Sin uero iterum male egissent, incipiebant derideri. Ideo dixit reponis, quasi iterum proferens. Perfidvs Ixion. . Moris erat apud antiquos, ut ducturi uxores nuptialia munera et dotem ultro soceris darent. Ixion ergo cum filiam Eponei accepisset in iniquum con- iugium et dotem inuitus daret, scrobem fecit ingentem, quam igne repleuit et in summo leuiter cinere contexit. In hanc Eponea, quem simulans ad cenam inuitauerat, mersit ac sic passus est uiuum exuri. Ob hoc perfidus Ixion. Difficile est proprie commvnia dicere, tvqve. Nunc in .aliud catholicum transit quasi interrogans at enim, in- quiunt, difficile est communis res propriis explicare uerbis? Si non circa vilem patvlvmqve moraberis orbem. -.In eos dixit, qui a fine Iliados Homeri scripserunt et κυκλι- κοὶ appellantur. Ideo et patulum orbem dixit. Nec verbo verbvm cvrabis reddere. Hoc est si non .quaesieris, ut ad uerbum commutes, nec exprimere carmen, sed magis sensus. Alioquin siquid transtuleris, et pusillum erit et ineptum Partvrient montes, nascetvr ridicvlvs mvs. Graecum .hoc prouerbium est Ὤδινεν ὄρος, τὸν δ ἔτεκεν μῦν καὶ τίκτεται μῦς. Nec reditvm Diomedis ab interitv Meleagri. Antimachus .fuit cyclicus poeta. Hic adgressus est materiam, quam sic extendit, ut uiginti quattuor uolumina implerit, antequam septem duces usque ad Thebas perduceret. Si plosoris eges avlaea manentis. Id est si uis te .adsectanter audiri, donec aulaeum leuetur, et donec is, qui agit, dicat uos ualete et plaudite, quae consummatio et comoediae et tragoediae est, haec intuenda sunt, quae omnia subicit. Avt agitvr res in scaenis avt acta refertvr. In tale .transit καθολικόν Duo sunt genera nuntiorum. Alter est, qui extra scaenam acta nuntiat; puta si filios Medea occidit, nuntiantur statim Iasoni; neque enim decet hoc in ipsa scaena fieri; alioquin incipit actus uerus fieri, non fabula. Alter est, qui in scaena commissa perfert extra scaenam, si puta adulterium Clytemestra conmiserit, ἐξάγγελος, ut hic quidem appellatur. Nev sit qvinto prodvctior actv fabvla neue inci- -.piat tragoedia plus quam quinque partibus impleri. Qvae posci volet et spectanda reponi. Sicut illud dixit . Si forte reponis Achillen, hoc est quae placere uult et iterum proferri. Nec devs intersit, nisi dignvs vindice nodvs in- -.ciderit. Tunc demum, inquit, inferri debet deus, cum digna res interuentu eius exprimitur. Alioquin male poneetur, ut in eos siquis seruum suum uoluerit occidere; sed magis, cum aut filius patrem, aut pater filium occidit. Nec qvarta loqvi persona laboret. Tres enim personae .tragoediam itemque comoediam peragunt; si tamen quarta interponitur, non loqui debet, sed adnuere statimque dimitti. Actoris partes chorvs officivmqve virile defendat. -. Id est ne uiris agentibus feminarum inducatur chorus, neue feminis uirilis; sed agentes sexus suhas partes cu- stodiant. Tibia non, vt nvnc, orichalco vincta tvbaeqve -.aemvla. Colligit priore tempore certiore lege scriptas esse fabulas, quam hoc saeculo. Nam et tibia, qua intercinitur, non erat ante tam praetiosa aut tam magna, quam nunc est, quae orichalco ornatur, quod aes simillimum brat- teae aureae est. Simplexqve foramine pavco. . Terna enim tantum modo foramina habuit antiqua tibia. Sic priscae motvmqve et lvxvriam addidit arti. Mo- .tum nunc gestum dicit. Sic etiam fidibvs voces crevere severis. Ante enim .lyra septem chordas habebat. Excogitata postea cithara est. Et tvlit eloqvivm insolitvm facvndia praeceps. Id est .ausus est dicere, quae praecipit eloquentiam. Vtilivmqve sagax rervm et divina fvtvri sortilegis -.non discrepvit sententia Delphis. Ante, inquit, sapientes loque- bantur, et illorum praeceptum pro responso erat, ut θεῶι ἕπου, θεῶι νοῦς, et multa, quae in templo Delfici Apollinis scripta sunt, septem sapientium praecepta. Sententiam dixit, ut apud Graecos γνώμη. Carmine qvi tragico vilem certavit ob hircvm. . Circa hunc enim tragoediarum scriptores apud antiquos contendebant, et tragoedia inde appellata est. Mox etiam agrestis Satyros nvdavit, hoc est satyrica .coeperunt scribere, ut Pomponius Atalanten uel Sisyfon uel Ariadnen. Non ego inornata et dominantia nomina solvm. Inor- .nata propria significauit. Dominantia nomina sunt, quae ueris propriis uocabulis nuncupantur, ut libri capsa pagina. Haec autem non adeo propria sunt, ut Virtus me fregit Aeneae, quod est Aeneas. Offendvntvr enim, qvibvs est aeqvvs et pater et res. .Id est equites Romani, quibus honestus census est, proterui- tatem uerborum detestantur. Syllaba longa brevi svbiecta vocatvr iambvs. His enim .pes syllabis constat. Vnde etiam trimetris accedere ivssit nomen iam- -.beis. Omnes uersus tragici iambei trimetri appellantur. Quaeri autem solent, cur trimetri appellentur, cum senos accipiant pedes. Quoniam scilicet tanta breuitas est pedum, ut iuncturae binos complectantur pedes. Non ita pridem, tardior avt pavlo graviorqve -.veniret ad avres v. v. a. Apud omnes enim antiquos uelox est et raro spondeum recipit. Nunc hoc tempore inseritur. Non vt de sede secvnda cederet avt qvarta. -. Potest sine dubio uel primo loco uel tertio aut quinto interseri spondius, sed utique secundo et quarto excluditur. His enim locis iambus integer ponitur. Avt operae celeris nimivm cvraqve carentis. Eos .significat, qui tragoedias actitant. Scimvs invrbanvm lepido seponere dicto, hoc est dis- .cernere, quid inurbane dictum sit, quid lepide. Laepidum est uenustum et suaue. Legitimvmqve sonvm digitis callemvs et avre. Id est .Cum metra digitis ob aures ferimus probantes, an consonent. Ignotvm tragicae genvs invenisse Camenae. . Thespis primum tragoedias scripsit genere Atheniensis, ad quas agendas plaustro circa ciuitates egregie Graeciae uehebatur. Qvae canerent agerentqve pervncti faecibvs ora. . Ex hoc etiam putant quidam tragoediam appellatam quasi trygadiam, quia faecem τρύγα Graeci appellant. Post hvnc personae paellaeqve repertor honestae. . Aeschylus primus tragoediis coturnos et syrma et per- sonam dedit. Horum enim trium auctor est. Pallae honestae praetiosae. Svccessit vetvs his comedia, .quae appellatur ἀρχαία. Est autem genus maledicacissimum et multum distans ab hac noua. Vos, o Pompilivs sangvis. -. Quia Calypys filius est Numae, a quo Calpurnii Pisones traxerunt nomen. Ingenivm misera qvia fortvnativs arte. Ait enim De- .mocritus poeticen natura magis quam arte constare, et eos solos poetas esse ueros, qui insaniant; in qua persuasione et Plato est. Si tribvs Anticyris capvt insanabile. Locus est in .Achaia Anticyra, ubi elleborum nascitur, quo sumpto de- mentes sanantur. Hoc etiam sumpto et dolor capitis sanatur. Qvi pvrgor bilem svb verni temporis horam. . Omnes enim uerno tempore purgationem sumunt, quod uocatur καθαρτικόν. Scribendi recte sapere est et principivm et fons. . Id est scire quid scribas, hoc enim sapere est. Rem tibi Socraticae potervnt ostendere chartae. Poema .constat ex re et oratione. Res ex philosophia originem trahit, id est, ut praecepta contineat; has dicit Socraticas chartas esse. Deinde comitabuntur uerba. Verbaqve provisam rem non invita seqventvr. Hoc tale .est dicere, inquit, tunc poteris, cum habueris, quod dicas. Et Asinius Pollio item dixit Male Hercule eueniat uerbis, nisi rem se- quuntur. Interdvm speciosa locis morataqve recte fabvla. -.Colligit saepe magis placuisse fabulam, quae nudis narrare- tur uerbis, quoniam res spectatorem delectarent, quam quae locis communibus explicaretur. Si uerbi gratia circumlator referat de Regulo, quomodo captus sit aut punitus, uerba sordida si non delectant, atta- men res auocat auditu digna. Morataqve recte fabvla bene instituta. Vnde in consuetudine dicere solemus bene moratum eum, qui rectos mores ediderit. Nvllivs veneris nullius uoluptatis nec decoris. . Grais dedit ore rotvndo Mvsa loqvi, praeter lav- -.dem nvllivs avaris. In hac sola cupiditate promerebantur laudem tamquam Protogenes ille, qui Ialysum finxit decem annis, uel Apelles, qui totidem pinxit annis Anadyomenen. Non enim, ut acciperent, festinabant, sed, ut placerent, mo- rabantur. Et levi servanda cvpresso. . Libri enim, qui aut cedro inlinuntur, aut arca cupres- sea inclusi sunt, a tineis non uexantur. Nev pransae Lamiae vivvm pvervm extrahat alvo. . Haec ad infantes terrendos solet nominari. Est ergo peccatum poetae, quod tantum fingat, ut etiam deuoratum Lamiae puerum utero educat. Centyriae seniorvm agitant expertia frvgis. . Id est ea, quae nugatoriae dicuntur, exagitant senes. Expertia quae experti non sunt exagitant. Omne tvlit pvnctvm, qvi miscvit vtile dvlci. . Solus suffragia iudicum tulit, qui et utile et dulce scripsit, quo et prodesset et delectaret. Punctum autem ideo, quod antiqui suffragia non scri- bebant, sed puncto notabant. Hic meret aerae liber Sosiis. . Hunc bene uendent bibliopolae. Antea Sosii erant notissimi, qui commercium librorum faciebant. Qvas avt incvria fvdit. Incuria est neglegentia, .quae curam non habet. Sic mihi, qvi mvltvm cessat, fit Choerilvs ille. Poeta .pessimus fuit Choerilus, qui Alexandrum secutus opera eius descripsit. Huius omnino septem uersus laudabantur. Et hinc Alexander dixisse fertur, multum malle se Thersithen iam Homeri esse quam Choerili Achillen. Vervm operi longo fas est obrepere somnvm. . Sed excusationem, inquit, Homerus mereri potest, si aliquid in tanto opere non respondet magnitudini carminis sui. Vt pictvra, poesis erit. Non erit dissimilis poetice .picturae. Nam quo modo in hac propius quaedam spectanda sunt, quaedam longius, ita poetices quaedam postea, quae- dam statim aspicienda sunt. Quae lucidae erunt, propie cognoscentur, quae uero obscura, longius remotis. Hoc tibi dictvm tolle memor. -. Id est hoc uerbum in mente habe. Certis medivm et tolerabile rebvs recte concedi. -.Quarundam rerum esse medietatem. Consultus iuris aliquis si nescit, quantum Cascellius iuris consultus tunc optimus, at tamen potest esse mediocris; nec siquis orator idem po- test, quod Messala, scias tamen non esse contemnendum. Et Sardo cvm melle papaver. . Corsicum et Sardum mel pessimi saporis est. Maeci ivdicis. . Maecius perdiligens carminum fuit aestimator. Nonvmqve prematvr in annvm. . Exemplo Cinnae poterit uti, ut carmen suum, si malum est, nouem annis dissimulet. Silvestres homines sacer interpresqve deorvm cae- -.dibvs et victv foedo deterrvit Orphevs. Orpheus primus poeticen inlustrauit et ob hoc dicitur lenisse tigres et leones, quia efferatos hominum animos pla- cauerat carmine. Leges incidere ligno. . Aereis enim tabulis antiqui non sunt usi, sed roboreis. In has incidebant leges. Vnde adhuc Athenis legum tabulae axones uocantur. Tyrtaevsqve. Fuit hic genere Atheniensis poeta, .omni parte membrorum deformis. Primus hic tubae modu- lationes dedit ex hac causa. Nam cum Lacedaemonii bellum aduersum Messenios gererent diuque traherent dubium Martis euentum, responsum acceperunt ab Apolline, si uellent uin- cere, Atheniensi duce uterentur. A quibus rogati Athenienses miserunt Tyrtaeum clodum et luscum, quem deformem cri- derent. Vsi sunt auxilio. Quibus ille cantum monstrauit tubarum, quarum inaudito territi sono Messenii fugerunt, adeptique sunt Lacones uictoriam. Dictae per carmina sortes. Per uersus exametros red- .didit responsa Phemonoe ad Pyrrum Epirotam, tamquam Purphoeri poetae Aio te Aeacida Romanos uincere posse. Et vitae monstrata via est. Praeceptis sapientium, .quibus instructa uita est. Occvpet extremvm scabies. . Hoc ex lusu puerorum sustulit, qui ludentes solent dicere Quisquis ad me nouissimus uenerit, habeat scabiem. Si vero est, pvnctvm qvi recte ponere possit, hoc est .si habeas eum, qui cenam praeparet. Vt, qvi condvcti plorant in fvnere, dicvnt. Alexandriae .sitobolis conducuntur, qui mortuos fleant, et hoc tam ualde faciunt, ut ab ignorantibus illorum fuisse credantur, qui effe- runtur. Hi ergo uocantur θρηνωιδοί. Reges dicvntvr mvltis vrgvere cvlillis. . Reges enim, quos uolunt recipere in amicitiam, multo mero inebriant, temptantes, an per potionem, quae habeant secreta, prodant. Et torqvere mero, hoc est protrahere ad confessionem. . Animi svb vvlpe latentes. . Simiatores eos et mydronas appellamus, qui benigne inrident. Qvintilio siqvid recitares. . Hic erat Quintilius Varus Cremonensis, amicus Vergilii, eques Romanus. Et male tornatos incvdi reddere versvs, hoc est denuo .uersus scribere, quo modo ferramentum male productum red- ditur in incudem, ut ibi formetur. Qvin sine rivali. . Aemulum riualem dixit. Incomptis adlinet atrvm transverso calamo signvm. -. Significat ac notat uersum male formatum. Fiet Aristarchvs. Hic Homeri carmina adnotauit. .Ille ergo iudex etiam optimi poetae Aristarchus fiet. Avt fanaticvs error, id est qui lymfatico agi- .tantur. Agitant pveri incavtiqve seqvvntvr. . Nam pueri praetereuntibus inludere soliti eos, quos in- sectantur, in dementiam conpellunt. Hic dvm svblimis versvs rvctatvr. Pro ructat. Antiqui .enim et ructo et ructor dixerunt. Hic genere patiendi extulit ructatur, ut uenatur, lauatur. Sicvliqve poetae narrabo interitvm. -. Empedocles fuit Agrigentinus fysicus, qui se in craterem praecipitem dedit Aetnae immortalitatem adfectans. Ardentem frigidvs Aetnam insilvit. Dum se credit -.ex opinione hominum collecturum diuinitatem, si nusquam comparuisset. An triste vidental. Id quod Iouis fulmine percussum .est, bidental appellatur. Hoc expiari non potest. Errant autem qui putant ab agna dictum bidental. Hirvdo. Haec et sanguisuga appellatur. .POMPONI PORFYRIONIS COMMENTVM IN HORATIVM DE ARTE POETICA EXPLICIT Pomponius Porphyrio, Commentum in Horati Epistulas ..pr INCIPIT EPISTVLARVM LIBER II Prima dicte mihi, svmma dicende camena. ..pr Flacci epistularum libri titulo tantum dissimiles a ser- monum sunt. Nam et metrum et materia uerborum et com- munis adsumptio eadem est. Quos operis sui ultimos esse ipse testatur, Maecenati cum dicit finire se operam uelle et philosophiae malle inseruire. Veianivs armis. Veianius nobilis gladiator post .multas palmas consecratis Herculi Fundano armis suis in agellum se contulit. Cuius exemplo dicit aetatem suam et propositum inpedire, ne in scribendis carminibus perseueret. Et cetera lvdicra pono. Ait se depositis leuibus fo- .mentis animi, id est iocis ac uersibus, transisse ad studium philosophiae et praecepta animo sapientium condere, quae postea in usum rectae uitae proferre possit. Qvo me dvce, qvo lare tvter. . Nulli se sectae addictum ait, sed ex omnibus quidquid optimum sit electurum esse promittit. Et mersor civilibvs vndis. . Inter Stoicam et Epicuream iactari se ait, et ideo se undis ciuilibus mergi dixit, quia Stoici administrationem rei p. probant, Epicurei uoluptatem, unde furtim relabi se ad eam ait. Rigidvsqve satelles. Bene rigidus secundum Stoicen. . Nvnc in Aristippi. Quia Aristippus Epicureae princeps. . Nox longa qvibvs mentitvr amica. Sicut longa nox est .his, qui amicae aduentum falsi expectant, uel qui per diem operantur, ut illis dies longus est. Non possis ocvlo qvantvm contendere. . His respondet, qui a studio sapientiae deterrentes negant perfectam sapientiam quemquam adsecutum, dicens con- tentos nos esse debere quantulocumque adfectu, quo carentes utique deteriores erimus. Lavdis amore tvmes. . Ait inanis gloriae cupiditatem ut perniciosum uitium exspiationibus quibusdam sanari posse; ait itaque decenter subicit ter pure lecto libello; uelut ad sacrificandum caste ac lotis manibus accedendum putat. Inpiger extremos cvrris mercator ad Indos. Hoc loco .Theognidis uersus imitatus est, qui ait Χρὴ πενίην φεύγοντας καὶ ἐς βαθυκήτεα πόντον Φεύγειν καὶ πετρῶν, Κύρηνιε κατ ἠλιβάτων. Et circvm compita pvgnax. . Similitudine admonet, ut a paruis ad maiora bona cupi- ditates conferamus. O cives, cives, qvaerenda pecvnia primvm est. Ad ianos .eos, qui sunt in regione basilicae Pauli, faeneratores consi- stunt, a quibus uult tamquam a magistris doceri populum, nequid pluris pecuniam habeant. Vnus enim illic ianus in summo, alius in imo est, quos haec inducit monere. Haec recinvnt ivvenes. . Recinunt adsentiuntur, et quasi respondent. Roscia, dic sodes. Lex Roscia est, qua cauetur, ut pro- .ximis ab horchestra XIIII gradibus spectent, quibus census est CCCC. In hoc ergo ait unum quemque laborare, ut amplius patrimonium habeat, ut in quattuordecim ordinibus sedens propius spectet Puppi poemata. Contra pueri lusu cantare solent Rex erit qui recte faciet, qui non faciet non erit. Quam neniam meliorem ait, quia non diuitiis, sed uir- tutibus honor habeatur. Haec lex Roscia equitibus data est, ut in primis XIIII gradibus sederent eorum ii, qui CCCC haberent. Et maribvs Cvriis. Mares nunc pro fortissimis posuit. . Respondit, referam qvia me vestigia terrent. . Ad paradoxa Stoicorum descensum sibi facit, et ostendit, quae sibi populus contraria faciat. Luciliana sunt haec. A fabella ergo Aesopia arguit inter se repugnantiam hominum dicens beluam mul- torum capitum esse. Idem eadem possvnt horam dvrare. . Vtraque haec a Stoicis dicuntur in insaniam uulgi, pri- mum quod inter se dissideant, deinde quod a semet ipsis mutant subinde proposita. Sic cvratvs inaeqvali tonsore capillos. Hoc ait rides, .cum in me uides culpam aut tonsoris, aut uestiarii, cum ego mihi ipse contraria facio, non rides. Insanire pvtas sollemnia me neqve rides. . Insaniam illam, quam sustineo, credis mihi sollemnem factu et necessariam esse et ideo non rides. Rervm tvtela mearvm. . Maecenati hoc ait. Praecipve sanvs, nisi cvm pitvita molesta est. In no- .uissimo seueritatem Stoicorum sic eludit quasi furtim ad Aristippum relabens. Praecipve sanvs, nisi cvm pitvita molesta est. Nisi cum κενοδοξία inpedit. Sextus Propertius, Elegiae .. SEXTI PROPERTI ELEGIARUM LIBER PRIMUS I Cynthia prima suis miserum me cepit ocellis, .. contactum nullis ante cupidinibus. tum mihi constantis deiecit lumina fastus et caput impositis pressit Amor pedibus, donec me docuit castas odisse puellas improbus, et nullo vivere consilio. ei mihi, iam toto furor hic non deficit anno, cum tamen adversos cogor habere deos. Milanion nullos fugiendo, Tulle, labores saevitiam durae contudit Iasidos. nam modo Partheniis amens errabat in antris, rursus in hirsutas ibat et ille feras; ille etiam Hylaei percussus vulnere rami saucius Arcadiis rupibus ingemuit. ergo velocem potuit domuisse puellam tantum in amore fides et benefacta valent. in me tardus Amor non ullas cogitat artes, nec meminit notas, ut prius, ire vias. at vos, deductae quibus est pellacia lunae et labor in magicis sacra piare focis, en agedum dominae mentem convertite nostrae, et facite illa meo palleat ore magis! tunc ego crediderim Manes et sidera vobis posse Cytinaeis ducere carminibus. aut vos, qui sero lapsum revocatis, amici, quaerite non sani pectoris auxilia. fortiter et ferrum saevos patiemur et ignes, sit modo libertas quae velit ira loqui. ferte per extremas gentes et ferte per undas, qua non ulla meum femina norit iter. vos remanete, quibus facili deus annuit aure, sitis et in tuto semper amore pares. nam me nostra Venus noctes exercet amaras, et nullo vacuus tempore defit Amor. hoc, moneo, vitate malum sua quemque moretur cura, neque assueto mutet amore torum. quod si quis monitis tardas adverterit aures, heu referet quanto verba dolore mea! Pomponius Porphyrio, Commentum in Horati Epistulas ..pr INCIPIT EPISTVLARVM LIBER II Prima dicte mihi, svmma dicende camena. ..pr Flacci epistularum libri titulo tantum dissimiles a ser- monum sunt. Nam et metrum et materia uerborum et com- munis adsumptio eadem est. Quos operis sui ultimos esse ipse testatur, Maecenati cum dicit finire se operam uelle et philosophiae malle inseruire. Veianivs armis. Veianius nobilis gladiator post .multas palmas consecratis Herculi Fundano armis suis in agellum se contulit. Cuius exemplo dicit aetatem suam et propositum inpedire, ne in scribendis carminibus perseueret. Et cetera lvdicra pono. Ait se depositis leuibus fo- .mentis animi, id est iocis ac uersibus, transisse ad studium philosophiae et praecepta animo sapientium condere, quae postea in usum rectae uitae proferre possit. Qvo me dvce, qvo lare tvter. . Nulli se sectae addictum ait, sed ex omnibus quidquid optimum sit electurum esse promittit. Et mersor civilibvs vndis. . Inter Stoicam et Epicuream iactari se ait, et ideo se undis ciuilibus mergi dixit, quia Stoici administrationem rei p. probant, Epicurei uoluptatem, unde furtim relabi se ad eam ait. Rigidvsqve satelles. Bene rigidus secundum Stoicen. . Nvnc in Aristippi. Quia Aristippus Epicureae princeps. . Nox longa qvibvs mentitvr amica. Sicut longa nox est .his, qui amicae aduentum falsi expectant, uel qui per diem operantur, ut illis dies longus est. Non possis ocvlo qvantvm contendere. . His respondet, qui a studio sapientiae deterrentes negant perfectam sapientiam quemquam adsecutum, dicens con- tentos nos esse debere quantulocumque adfectu, quo carentes utique deteriores erimus. Lavdis amore tvmes. . Ait inanis gloriae cupiditatem ut perniciosum uitium exspiationibus quibusdam sanari posse; ait itaque decenter subicit ter pure lecto libello; uelut ad sacrificandum caste ac lotis manibus accedendum putat. Inpiger extremos cvrris mercator ad Indos. Hoc loco .Theognidis uersus imitatus est, qui ait Χρὴ πενίην φεύγοντας καὶ ἐς βαθυκήτεα πόντον Φεύγειν καὶ πετρῶν, Κύρηνιε κατ ἠλιβάτων. Et circvm compita pvgnax. . Similitudine admonet, ut a paruis ad maiora bona cupi- ditates conferamus. O cives, cives, qvaerenda pecvnia primvm est. Ad ianos .eos, qui sunt in regione basilicae Pauli, faeneratores consi- stunt, a quibus uult tamquam a magistris doceri populum, nequid pluris pecuniam habeant. Vnus enim illic ianus in summo, alius in imo est, quos haec inducit monere. Haec recinvnt ivvenes. . Recinunt adsentiuntur, et quasi respondent. Roscia, dic sodes. Lex Roscia est, qua cauetur, ut pro- .ximis ab horchestra XIIII gradibus spectent, quibus census est CCCC. In hoc ergo ait unum quemque laborare, ut amplius patrimonium habeat, ut in quattuordecim ordinibus sedens propius spectet Puppi poemata. Contra pueri lusu cantare solent Rex erit qui recte faciet, qui non faciet non erit. Quam neniam meliorem ait, quia non diuitiis, sed uir- tutibus honor habeatur. Haec lex Roscia equitibus data est, ut in primis XIIII gradibus sederent eorum ii, qui CCCC haberent. Et maribvs Cvriis. Mares nunc pro fortissimis posuit. . Respondit, referam qvia me vestigia terrent. . Ad paradoxa Stoicorum descensum sibi facit, et ostendit, quae sibi populus contraria faciat. Luciliana sunt haec. A fabella ergo Aesopia arguit inter se repugnantiam hominum dicens beluam mul- torum capitum esse. Idem eadem possvnt horam dvrare. . Vtraque haec a Stoicis dicuntur in insaniam uulgi, pri- mum quod inter se dissideant, deinde quod a semet ipsis mutant subinde proposita. Sic cvratvs inaeqvali tonsore capillos. Hoc ait rides, .cum in me uides culpam aut tonsoris, aut uestiarii, cum ego mihi ipse contraria facio, non rides. Insanire pvtas sollemnia me neqve rides. . Insaniam illam, quam sustineo, credis mihi sollemnem factu et necessariam esse et ideo non rides. Rervm tvtela mearvm. . Maecenati hoc ait. Praecipve sanvs, nisi cvm pitvita molesta est. In no- .uissimo seueritatem Stoicorum sic eludit quasi furtim ad Aristippum relabens. Praecipve sanvs, nisi cvm pitvita molesta est. Nisi cum κενοδοξία inpedit. INCIPIT SERMONVM LIBER I Qvi fit, Maecenas, vt nemo, qvam sibi sortem sev ratio de- ..prderit sev fors obiecerit, illa contentvs vivat? Quamuis saturam esse opus hoc suum Horatius ipse con- fiteatur, cum ait Sunt quibus in satura uidear nimis acer, et ultra Legem tendere opus, tamen proprios titulos uoluit ei accommodare. Nam hos priores duos libros Sermonum, posteriores Epistularum inscribens in sermonum nomine uult intellegi quasi apud praesentem se loqui, epistulas uero quasi ad absentes missas. Qvid fit Maecenas. Mirari se ait tantam esse animis .hominum inconstantiam, ut omnibus aliena sors uitae magis quam propriae, siue eam ratio dederit siue fortuna elegerit, placeat. Qui autem circumflexe pronuntiandum. Significat enim quare, sicut etiam multi locuntur dicentes qui fieri potest pro quomodo fieri potest. Signate autem locutus est dicens ratio dederit, fors obiecerit. Mvlto iam fractvs membra labore. Frequens apud Ver- .gilium haec figura. Sic enim dicitur Scissa comam et Oculos deiecta decoros. Sed et ipse Horatius in carminibus Membra sub arbuto Stratus. Qvid enim? Concvrritvr, horae momento. . Quasi interpellante affectu hoc dicitur, et est etiam con- suetudinis nostrae. Cita mors venit avt victoria laeta. Quasi diu nauem .iactantibus austris hoc dicitur. Svb galli cantvm consvltor vbi ostia pvlsat. . Ita dictum, ut Sub noctem cura recursat. Ille datis vadibvs qvi rvre extractvs in vrbem est. Qui .uadimonium promittere sub satisdatione et in urbem uenire coactus est. Vades autem sponsores dici notum est, quod, qui eos dederit, uadere ei, id est discedere interim liceat. Loqvacem delassare valent Fabivm. . Q.uod Fabius Maximus Narbonensis equestri loco na- tus Pompeianas partes secutus aliquot libros ad Stoicam philosophiam pertinentes conscripsit. Eris tv, qvi modo miles, mercator, tv consvltvs modo, .rvsticvs. Eleganter adfectata ambiguitas. Nam cum praedixerit a milite mercatoris sortem laudari, et a mercatore militis, item a iuris perito rustici, et ab hoc illud, ita subiunxit dic- tionem cuiuis liberum sit in omnes personas sensum re- ducere. Qvid cavsae est, merito qvin illis Ivppiter ambas iratvs .bvccas inflet? Quin nunc significat quominus. Sensus est autem Nulla causa est nec ratio quaerellis, quominus illis Iuppiter sit iratus. Praeterea, nec sic vt qvi iocvlaria ridens percvrram. -.Ordo et sensus Praeterea nec sic iocularia percurram, ut qui ridens iocularia percurrit. Ita et zeugma est, et ex eo percurram percurrit si adsumimus, in hoc syllem- psis est. Vt pveris olim dant crvstvla blandi doctores. Cru- -.stula et Lucilius dixit Gustaui crustula solus. Olim autem nunc pro interdum aut nonnumquam positum est. Per omne avdaces mare qvi cvrrvnt. Proprie cur- -.runt, ut Vastum caua trabe currimus aequor. Cvm sibi sint congesta cibaria cum sibi sint, quae ad .uitam reliquam tolerandam possint sat esse. Sicvt parvola nam exemplo est magni formica -.laboris. Ἀντίθετον paruulae enim magnum intulit. Qvae simvl inversvm contristat Aqvarivs annvm. . Inuersum annum perpetuum epitheton est anni, quia in se semper uertitur, id est reuertitur. Maxime autem sole in Aquario constituto tempestates horrendae et frigora ingentia solent esse. Sol autem transit in Aquarium X VII kal. Februarias; in eo est diebus triginta usque in XVII kal. Martias. Et illis vtitvr ante qvaesitis sapiens. Sapiens -.absolute dicitur. Est enim nomen, non participium, ut si di- ceret caute non enim illis sapiens. Qvid ivvat inmensvm te argenti pondvs et avri. . Sensus est cum tanto studio pecuniam quaeras, quid te delectat eandem pecuniam non uti, sed defossam in terras seruare. Qvod si comminvas, vilem redigatvr ad assem. . Hoc auari responsum est dicentis, nisi defossam pecu- niam seruet, futurum ut ea usque ad assem consumatur. Ad ni id fit, qvid habet pvlchri constrvctvs acervvs? . Iterum interrogantis poetae haec uerba sunt, quorum sensus est quid ergo uoluptatis erit in pecunia adquisita, si non inpendatur, cum usus eius ad nos pertineat et re- condita perinde sit ac si non habeatur? Vt si reticvlvm panis venalis. -. Sensus est Quem ad modum inter uenales puer is, qui panes portauit, non plus accipiet eo, qui uacuus ambulauit, similiter quamuis plus laboraueris in adquirendo, factus cum sis pecuniosus, non plus uenter tuus recipiet, quam eius, qui exiguum possidet. Intra natvrae finis viventi, hoc est legibus naturae -.seruienti. Sensus est autem cum naturae leges nemo possit excedere diuitiarum magnitudine, quid prodest late cupere possidere? At svave est ex magno tollere acervo. . Respondentem facit auarum, aut ipse poeta per ἀνθυπο- φορὰν hoc dicit. Dvm ex parvo nobis tantvndem havrire relinqvas. . Poeta auaro respondit dicens, nihil interesse ex magno an ex paruo aceruo haurias, cum satiando uentri nostro non multum ac tantundem semper opus sit. Vt tibi si sit opvs liqvidi non amplivs vrna. . Liquidi absolute; hoc est, aquae. Et est sensus suauissimae conparationis. Ait enim ita stultum esse ex magnis potius malle quam ex paruis diuitiis sumere unde uentrem inpleas, ac si cum desideres urnam aquae uel amplius minusue malis eam ex magno flumine haurire quam cum ex fonticulo. Eo fit, plenior vt siqvos delectet copia ivsto. Per -.allegoriam elegantissime hoc dictum est in eos, qui magnas diuitias adpetant, cum paruae illis ad uitam tuendam pos- sint sufficere, plerumque ipsam adquirendi cupiditatem illis causam exitii esse. Aufidus autem amnis est in Apulia ra- pidissimus ideoque acer nunc dictus. At qvi tantvlo eget, qvanto est opvs, is neqve limo -.tvrbatam havrit aqvam. Perseuerat in allegoria. Vt bona pars hominvm. . Bona nunc pro magna dictum, ut saepe Ennius et alii ueteres. Qvid facias illi? ivbeas miservm esse, libenter. Relinque .eum, inquit, atque miser sit, quoniam deduci ab hac opi- nione non potest, quo minus putet tanti esse unumquemque, quantas diuitias habet. Popvlvs me sibilat. Belle, quia sibilat praedixerat, .plaudo intulit. Inde autem hoc sumptum est, quod malos principes ciuitatis theatrum ingressos populus exsibilabat, bonos autem plausu excipiebat. Tantalvs a labris sitiens fvgientia captat flvmina. -. Poena, quam fabulae Tantalo adscripserunt, auaros ur- geri ait, quia, ut ille inter aquas sitiat, ita hi abstinentes a pecunia, quam possident, egentibus similes sint. Sed uenu- stas pronuntiatione exprimenda est. Et tamqvam parcere sacris cogeris. Ordo est et -.tamquam sacris parcere congeris. Avt pictis tamqvam gavdere tabellis. . Eleganter tabellis similes esse diuitias suas auaris ait, cum his non utantur, ac si eas pictas habeant. Adde, qvis hvmana sibi doleat natvra negatis. Adice, -.inquit, quibus negatis sibi hominum uita crucietur. Non autem ea uult intellegi, quae ad delicias uitae pertineant, sed quae ad utilitatem, ut quae frigori aut fami repellendae et com- modiori mansioni sunt necessaria aliaque similia. An vigilare metv exanimem, noctesqve diesqve. Hoc .scilicet patiuntur diuites auari. Horvm semper ego optarem pavperrimvs esse bonorvm. -. Pulcher et grauis sensus recusantis diuitias, quae cru- ciatum uitae domino adferant. Non vxor te salvvm vvlt, non filivs, quibus scilicet per .auaritiam tuam durus atque iniquus es. Miraris, cvm tv argento post omnia ponas. . Ordo est cum tu omnia argento post ponas. An si cognatos, nvllo natvram labore qvos tibi dat, -.retinere velis, et reliqua. Sensus est an te putas ita operam perdere, si cognatos, quos tibi sine labore tuo natura tribuit, retinere uolueris, siue amicos seruare, ut siqui uelit asinum frenis regere, ut equi fungatur officio. Et hoc uidelicet de asino prouerbium aut prouerbiale esse, quia infacetum atque inurbanum erit, si putemus illud ad praesens a poeta fictum esse. Et finire laborem incipias parto qvod havebas. -. Hoc est quod, antequam haberes diuitias, facere cupie- bas, si eas parasses. Dives, vt metiretvr nvmmos. -. Hoc est adeo diues, et ideo pronuntiatione adiuuandum. At hvnc liberta secvri divisit medivm, fortissima -.Tyndaridarvm. Eleganter, quia Clytemenstra Tyndarei fuit filia, quae Agamemnonem maritum securi percussit. Qvid? mihi igitvr svades, vt vivam Naevivs avt sic vt -.Nomentanvs? Haec per ἀνθυποφορὰν fingit sibi dicentem eum, quem adloquitur. Naeuius autem fuit in tantum parcus, ut sordidus merito haberetur, ut Lucilius ait; contra Cassius Nomentanus adeo sine respectu calculorum suorum prodigus, ut sestertium septuagies guilae ac libidini inpenderit. Huius libertum Damam nomine cocum Sallustius Crispus historiarum scriptor fertur centenis milibus annuis conductum habuisse. Est inter Tanain qviddam socervmqve Biselli. . Tanais spado fuit, ut quidam aiunt, Maecenatis liber- tus, ut nonnulli, Luci Munati Planci. Biselli socer autem hirneosus. Est inter Tanain qviddam socervmqve Biselli. Tanais spado fuit, ut quidam aiunt, Maecenatis libertus, ut nonnulli, Luci Munatii ut nonnulli Planci. Beselli socer autem hirneosus. Sensus se huius ex Graeco prouerbio sub nominibus translatus est. Illi enim dicunt ἢ σπάδων ἢ κηλήτης. Quod tamen et in Latino sermone usurpari scimus. Est modvs in rebvs, svnt certi deniqve fines, qvos -.vltra citraqve neqvit consistere rectvm. Modus, inquit, in omni negotio adhibendus est. Nam siquid ei aut addere aut minuere uelis, sine uitio non erit. Rectum autem absolutum nomen est. Illvc, vnde abii, redeo, nemon vt avarvs se probet ac -.potivs. Ad sermonis sui sensum, quem inchoauerat, recurrit. Cum coeperit antea dicere nullum hominum statu rerum suarum gaudere et laudare diuersa a quibus dissentire tamen auarum ait, qui proposito suo gaudeat solus. Haec autem admiratio pronuntiantis non ad illud per- tinet, quod auarus se probet, sed quod nemo alius. Qvodqve aliena capella gerat distentivs vber, ta- -.bescat. His quoque colligit aliena nobis placere quam nostra. Prouerbialis est autem sensus, quo etiam Ouidius usus est, cum ait Vicinumque pecus grandius uber habet. Sic festinanti semper locvpletior obstet, et reliqua. . Tantam cupiditatem adquirendae pecuniae ait esse, ut nemo uelit alium locupletiorem se esse, sicut quadrigis certantes praecedentes urgere contendunt, sequentes negle- gunt. Vngula autem pro equis tropo synenecdoche dicitur. Instat eqvis avriga svos vincentibvs. Id est instat his .equis, qui suos uincunt. Inde fit, vt raro, qvi se vixisse beatvm dicat. Sensus -.est cum nemo suo contentus sit, sed amplius semper habere quaerat, merito euenit, ut nemo se feliciter uixisse credat, nec ad senectutem perductus sit ita gratus e uita abeat, ut conuiua, qui bene acceptus satur e conuiuio discedit. Ordo autem est inde fit, ut raro repperire queamus. Ne me Crispini scrinia lippi conpilasse pvtes. -.Plotius Crispinus philosophiae studiosus fuit. Idem et car- mina scripsit, sed tam garrulae, ut aretalogus diceretur. SENTENTIAE Alienum est omne quicquid optando euenit. A.Ab alio expectes, alteri quod feceris. Animus uereri qui scit, scit tuto ingredi. Auxilia humilia firma consensus facit. Amor animi arbitrio sumitur, non ponitur. Aut amat aut odit mulier, nihil est tertium. Ad tristem partem strenua est suspicio. Ames parentem, si aequus est, si aliter, feras. Aspicere oportet, quidquid possis perdere. Amici uitia si feras facias tua. Alienum aes homini ingenuo acerba est seruitus. Absentem laedit, cum ebrio qui litigat. Amans iratus multa mentitur sibi. Auarus ipse miseriae causa est suae. Amans quid cupiat scit, quid sapiat non uidet. Amans quod suspicatur uigilans somniat. Ad calamitatem quilibet rumor ualet. Amor extorqueri non pote, elabi potest. Ab amante lacrimis redimas iracundiam. Aperte mala cum est mulier, tum demum est bona. Auarum facile capias, ubi non sis item. Amare et sapere uix deo conceditur. Auarus nisi cum moritur, nihil recte facit. Aetas cinaedum celat, aetas indicat. Auarus damno potius quam sapiens dolet. Auaro quid mali optes nisi uiuat diu? Animo dolenti nihil oportet credere. Aliena nobis, nostra plus aliis placent. Amare iuueni fructus est, crimen seni. Anus cum ludit, morti delicias facit. Amoris uulnus idem sanat, qui facit. Ad paenitendum properat, cito qui iudicat. Aleator quanto in arte est , tanto est nequior. Amor otiosae causa est sollicitudinis. Auidum esse oportet neminem, minime senem. Animo uirum pudicae, non oculo eligunt. Amantis ius iurandum poenam non habet. Amans ita ut fax agitando ardescit magis. Amor ut lacrima oculis oritur, in pectus cadit. Animo imperabit sapiens, stultus seruiet. Amicum an nomen habeas, aperit calamitas. Amori finem tempus, non animus facit. Audendo uirtus crescit, tardando timor. Auxilium profligatis contumelia est. Affatim inqua fortuna longe non habet interitum. Auaro acerba poena natura est sua. Auaro non est uita, sed mors longior. Alienam qui suscipit causam semet criminat esse rerum. Assidua ei sunt tormenta, qui se ipsum timet. Animo imperato, ne tibi animus imperet. Animo uentrique imperare debet, qui frugi esse uult. Aegre reprendas, quod sinas consuescere. Amico firmo nihil emi melius potest. Amicis ita prodesto, ne noceas tibi. Auarus animus nullo satiatur lucro. Amici mores noueris, non oderis. Marcus Fabius Quintilianus, Declamationes Maiores sp. .pr Paries palmatus Quidam, cui erat filius caecus, quem heredem instituerat, .prinduxit illi novercam iuvenemque in secreta domus parte seposuit. is noctu, dum in cubiculo cum uxore iaceret, occi- sus est inventusque postero die habens gladium filii de- fixum in vulnere, pariete ab ipsius ad filii cubiculum vesti- giis palmae cruentato. accusant se invicem caecus et noverca. Si iuvenis innocentissimus, iudices, uti vellet ambitu tri- .stissimae calamitatis, poterat allegare vobis amissam cum oculis cogitationum omnium temeritatem; sed, cum osten- dere innocentiam suam moribus malit quam adversis, ne- que pietatis neque conscientiae suae gravem ferre con- tumeliam potest, ut parricidium non fecisse videatur bene- ficio caecitatis. quare igitur non petit, ut illum miserum putetis, nisi et innocens fuerit; non petit, ut adflictum alle- vetis, nisi et probaverit esse se infeliciorem quod patrem amisit, quam quod oculos. aestimate iuvenem his moribus, quibus videntem aestimaretis vita, pudore, pietate. quae si omnia sibi, ut erant promissa, constiterint, nullo terrebitur crimine. nec quod sceleratissima feminarum calamitatem nostram cruentato pariete imitata est, expavescimus quo diligentia sollicitior fuit, ne deprehenderetur, hoc magis in- dicavit sibi oculos non defuisse. gratias agimus, quod ni- mium avide suspiciones in nostram transtulit partem non esse caeci scelus difficilius probaretur, nisi omnia sic acta essent, ut fecisse caecus videretur. Quare igitur, iudices, non inprobe speraverim futurum, .ut suspecta sint vobis quae tam inconsiderate ficta sunt con- tra miseram caecitatem primum quod spatium illud ingens domus, quod in medio fuit, ita digesto cruore satiatum est usque ad cubiculum miserrimi iuvenis, tamquam plane ti- muerit parricida, ne non deprehenderetur. deinde sceleri nox potissimum electa, quo tempore inveniri maritus sine uxore non posset. tum in caede, in qua nemo utitur suo ferro, nisi aufert, nemo relinquit nisi alienum, gladius adulescentis, ne argumentum deesset novercae, relictus. postremo peractum vulnere uno scelus, quod obiceretur manibus errantis. et tamen contra tam multa incredibilia solum advocat noverca testamentum, vultque illud esse pretium parricidii, ut rerum intellectu in diversum coacto occisum eo probet patrem, quod non meruit occidi. nos vero istud, si crimen putatis, agnoscimus iuvenis hic patris sui heres solus est. hoc testamentum si vivente adhuc miser- rimo sene notum esse in domo potuit, scitis, quis illi debue- rit irasci. nam quod invisum fuisse filium patri iactat, cri- men novercae erat, si confiteremur; idque probari ex hoc putat, quod secretum non filius accepit a patre, sed caecitas. quo loco dissimulare satis callide conatur invidiam suam pater, qui filium caecum in semota penatium parte seposuit, eripuit novercae oculis voluptatem. namque ista cum inva- sisse vacuos penates videretur, cum patri filium caecum hoc esse crederet quod orbitatem, excogitavit indulgentissimus senex, quemadmodum hic miser patri suo in eadem domo esset, novercae in alia accepit secretum quod erat peti- turus. quo sit animo senis factum, potestis interrogare testa- mentum. neque ego gravissimum patrem suprema sua iu- veni iactasse crediderim; ut heredem filium scriberet, non est res quae inputetur. istam magis oportet vel aliquo indi- cio vel suspicione muliebri arcana mariti deprehendisse et statim omnibus nuptiarum renuntiasse pignoribus. nam cum propter pecuniam ames, idem amoris et spei finis est. Habuerat adulescens gladium in cubiculo suo semper, .sive antequam in hanc fortunam incideret, paratum, sive quia caecitatis miserae solacium est habere rem videntium. certe numquam illum pater timuerat, numquam noverca obiecerat; palam positum est, sub oculis omnium tota domo notissimum ferrum. scitis, quanto neglegentius custodiat ferrum bona conscientia, quam etiam extra suspicionem sit res sine usu. innocentia facit, ut ferrum subtrahi possit etiam videnti. Sive igitur aliquis ex servulis corruptus est, praesertim e tam facili occasione, sive ipsi novercae non defuit audacia ad ferendum, quod facere poterat etiam praesente privigno, utique quod dubitari non potest, quod facit certum sceleris auctorem mavult in caede alieno uti quam suo gladio quisquis illum relicturus est. Reliqua, iudices, si fieri possunt, facta aestimate dicitur caecus sine rectore, sine duce ex illa penatium parte secreta et paene ex alia domo per inane longum, per tot offensa limina, per excubantes servulos errasse cum ferro; cubi- culum deinde patris ingressum in neutram deflexisse par- tem, sed recto gradu, sicut ducere oculi solent, ad lectulum accessisse leviter, non in torum incidisse, non ante perve- nisse, quam crederet. vos, iudices, criminum tumultum ex .rerum fide ducite. dormiens senex, quem caecus percussor quaereret, excitatus ante esset quam inveniretur. iungunt his multo incredibiliora, ut occiderit patrem, pepercerit no- vercae, parricidium autem uno ictu explicuerit, quod fere vix etiam his contingere solet, qui oculos manu sequuntur. nulla ergo luminum virtus, sed homo ferrum missurus in casum, satis felix, si percussisset quamcumque corporis par- tem, in ipsam protinus animam incidit et, an morti satisfe- cisset, intellexit? officium, iudices, oculorum est renuntiare manibus, quid actum sit. caeci percussoris una securitas fuerat saepius ferire. negat praeterea quicquam se ex his noverca sensisse, cum iuxta iaceret, nec explicat, unde illud acciderit maximae signum trepidationis, si et pater uno ictu perierit neque ista vigilabat numquam gladium reliquit percussor securus. Reliqua, iudices, nimium suspecta, inprobe adsimulata .spatiosissimus paries et longissimum domus latus habuit notas sanguinis, quas reliquisse videretur manus reverten- tis. o quam bene, quicquid volunt, imitantur oculi! stupeo, si qua est fides. omnia privignus illa nocte fecisse dicitur ad votum novercae gladium in vulnere reliquisse, quem suum negare non posset, deinde per totum parietem quid aliud inscripsisse quam se parricidam? sanguinem patris usque ad cubiculum suum perduxisse et viam sequentibus reliquisse. haec fecit aliquis negaturus? gratulor tibi, adulescens; si non potuisti parricidium illud admittere, nisi ut relinqueres argumentum caecitatis, habuisti innocentiae necessitatem. Causam igitur miserrimi adulescentis sic apud vos agere proposui, ut primum ipsum defendam, quasi reus tantum sit, deinde cum esse securus de huius innocentia coepero, tunc ingrediar novercae accusationem. spectabitis utrum- que suis moribus, suis causis; erit facilior via vestrae religio- nis quamquam duos indicia complexa sint, vos tamen tam- quam de singulis cognoveritis. Et primum sic agam tamquam iuvenis habeat oculos, .tamquam impetus eius nulla corporis debilitate frangantur. interrogabo, quid ante perdite, quid flagitiose, quid impie fecerit, per quae se parricidam scelera promiserit. innocen- tia per gradus certos ab homine discedit, et, ne in maximis trepidet audacia, diu vires in minoribus colligit. nemo inde coepit, quo incredibile est pervenisse. dicas necesse est, quae huic cum patre odia fuerint, quam violenta dissensio inter sacrorum infinita nominum pignora, crede, mulier, etiam tua causa nam si facile est patrem filio occidere, facilius est uxori maritum. Loquar nunc de infirmitate miserae caecitatis. temeritas omnis animorum calamitate corporum frangitur, et frige- scunt impetus mentium, quos non explicant ministeria membrorum; ad solum se alligat destituta maerorem. vultus ille perpetua nocte coopertus ac timidus non concipit nefas, ad quod ducibus oculis pervenitur. cogitat semper errare et offendere, cogitat eundi redeundique difficultatem. magna innocentiae necessitas est neminem facilius posse depre- hendi. semper sibi custodiunt miseri, ne esse miserabiles desinant, et quisquis amisit oculos, laborat, ne merito per- diderit. quid aliud caecitas discit quam rogare, blandiri? odium omne adiuvant oculi, et hunc in pectoribus humanis furorem lumina accendunt, nec levis animis accedit insania, quotiens quem execreris, aspicias. caecus miserior est, quam ut invisus sit, timidior est, quam ut oderit. praeterea nocentibus liberis frequentissimas ad parricidium causas suggessit illud quod videbant. vitiis enim nostris in animum per oculos via est. aliis tradidit in parentum sanguinem lu- xuria ferrum luxuria videntium crimen; aliis meretriculae amor inmodica poscentis amor, cui renuntiant oculi. cae- cus infelix patrem occidit? deinde cui manum porriget se- curior? cuius humeris levior incumbet? quis contumelias servorum castigabit severius? quis calamitatem tam obno- xiam maiore reverentia proteget? inter felices alius est ordo votorum; caecus filius optat superstitem patrem. Volo nunc scire, quemadmodum dicat explicitum tam .difficile facinus. caecus parricidium cogitavit? cum quo? cuius se commisit oculis? iturus per domum totam quem ducem elegit? ille, qui erat in cubiculo suo solus, secum, opinor, secum deliberat, sufficit sibi cum homine expedi- tissimo loquitur. cur enim socium conscientiae quaerat? omnia potest scire. primum, nox quando sit. deinde prospi- cere sollicite, an omnis familia dormiat, gradu suspenso po- nere certa vestigia et in omnem timoris sui partem sollici- tum circumagere vultum. o quam parum est in metu ipsos etiam oculos habere! ita non iste sibi dixit occidere qui- dem patrem volo, sed quem sequentur hae manus? nocte solus egrediar, sed quando perveniam? putes nos iunctis habitare liminibus? domus inter patrem filiumque media; quantum erroris, quantum morae! spatium ingens et vix metiendum. caecitas inconsulta, quid agis? nox ante defi- ciet. quid, si deinde uterque vigilaverint? quid, si noverca? age limen inveniam, cardinem sine strepitu movebo, dor- mientis cubiculum intrabo, quiescentem feriam patrem, se- mel satis erit, nec noverca vigilabit; securus egrediar, sciente nullo revertar. vota sunt ista, sed oculorum; caecus desperaret, etiamsi tam multa nox polliceretur. Hoc loco quaeram necesse est, quae ratio fuerit, ut iuve- .nis ad parricidium suo potissimum gladio uteretur. nimirum illud in mentem venit, quia erat relicturus. nam si alienum et ignotum in vulnere patris gladium reliquisset, potuerat de percussore dubitari. hic attulit suum, ut, etiamsi evasis- set, tamen ferro suo teneretur. cur ergo, inquis, gladium in cubiculo tuo habebas? quia habueram semper, quia usu- rus illo non eram. ferrum ego parricidio meo tot ante annos praeparavi et secundum illum, quem minabar patri, gla- dium tamdiu innocens fui? ego eram ferro ac mente para- tus, et tot abiere noctes? ante gladium illum familiarem oculis tuis feci, ante omnibus servulis notum? pependit in cubiculo tamquam testis conscientiae meae, palam, in me- dio, neglegenter, sic ut subtrahi posset. non illum conscien- tia trepida velavit; tam notus in cubiculo fuit quam caecitas domini. quisquis ferrum praeparat sceleri, sic illud habet, ut possit suum negare. Ponite nunc ante oculos actum parricidii; deprehendetis .difficultatem. dono illud dum a suo limine egreditur, dum illos quos accepit a patre, servulos fallit, ecce cubiculum senis invenit aliquando, ecce paries ille defecit et percusso- ris manus subito destituit, cessere fores sine strepitu; quid postea agit? utrum ipsum cubiculi parietem circumit, an se committit in medium et per spatia tenebrarum armatam manum iactat? ecce patris lectulum tenet et iam dormien- tium anhelitus imminens audit; unde sciet, quo dirigat fer- rum, quem potius feriat ex duobus? temptabit ergo vultus et pectus obiectum, brevissimam periturae animae viam quaeret? et quantus erit sopor, qui ista non sentiat? dices neque ego sensi. ideo intellegis, quam malam causam ha- beas, cuius et una et incredibilis defensio est. ita feritur in sinu tuo maritus, et tu nihil sentis? ad latus tuum fata homi- nis peraguntur; tu iaces, tamquam te privignus occiderit priorem. ita non ille percussus est, homo quem caecus occi- dit? te vero, si nihil aliud, calens ille denique cruor suscitas- set. sed quam manifesta est conscientia, quae te ad hanc conpellit necessitatem, ut, cum occisum a privigno tuo pa- trem videri velis, cogaris dicere nihil sensisse! sufficit, vici- mus, innocentes sumus! cum in eodem lectulo fueris, cum amplexa sis forsitan illum, qui occisus est, tam incredibilem profiteris soporem? cur ergo tu incolumis es? quae tam iratis manibus sanguinem tuum fortuna subtraxit? certe dormiebas, certe nihil senseras; ita privignus te reliquit, qui deprehendi non timebat? occidit ergo aliquis patrem et no- .vercae pepercit? maximum omnium nefas fortiter fecit, mi- nori sceleri statim par non fuit? omnia humana sacra confu- dit, violare non ausus est pectus odiosum? incredibile est, sine fide est non occidere novercam cui inputes quod pa- trem occidat. quid ais, adulescens? tune circa illum sangui- nem defecisti? illa te blandius rogavit anima? perdidisti ergo illud, quod nihil senserat, quod nox, quod silentium, quod tempus supererat sceleris alterius? tu si facere parrici- dium posses, ideo patrem tantum occidisses, ut tibi et novercam liceret occidere. Non video, cur videri velint relictam mulierem ideo tan- tum, ut videretur illud nefas illa fecisse. callide satis, sed hoc alio protinus argumento subvertetur non est eiusdem consilii novercae parcere, ut substituat ream, et gladium relinquere, quo ipse deprehendatur. Saepius uti necesse habeo argumento caecitatis, et hoc etiam loco, quo de illo vulnere disputandum est. si me- hercule percussor intrasset, qui videret, qui lumen prae se tulisset, non tamen tam feliciter librasset ictum, quem, etiamsi nullae fallerent tenebrae, metus et conscientia in- certum magni sceleris tremore fecissent. raro contigit se- mel ferire carnifici, quamvis conponat ipse cervicem, et spectata manus homicidium novissime velut quoddam ge- nus artis exerceat. sic ergo libravit manum caecus, ut ipsam protinus feriret animam? ego mehercules etiam illud admi- ror, quod, cum patrem vellet, non novercam percussit. praeter animum nil virium habet parricidae primus ictus; ille trepidat, ille cogitat, ille erubescit, ille est ab innocentia proximus, ille praestat hoc solum, ut sequens fortius feriat. Interrogare nunc volo, quae iuveni causa fuerit, ut reli- .querit gladium. scilicet noluit novercam suam infamari, abs- tulit sibi omnem defensionem et se parricidam confessus est. ferrum in vulnere reliquit si nondum occiderat, iterum feriret, si iam perfectum nefas intellegebat, auferret indi- cium. sed quid ego rem manifestissimam colligo? si vultis, iudices, scire, a quo sit relictus gladius, cogitate, cui expe- dierit, ut inveniretur. Sed paries usque ad cubiculum privigni vestigio manus cruentatus est. cogitate, iudices, ante omnia non esse incal- lidum hominem neque consilii iacentis, qui caecus explicare conetur facinus etiam oculis difficile. ille ergo non aestimat, cum manum cruentam parieti adplicat, vestigium a se parri- cidii sui relinqui? cum dexteram, qua duce utebatur, veste tegere atque ita abire sine vestigio posset, totum parietem cruentabat et ubique aliquid de patre misero relinquebat. quid futurum esset postero die, quantam exspectaret invi- diam luce, non cogitabat, sed disponebat indicium certum, indubitatum, sine errore quod noverca sequeretur usque ad cubiculum suum, usque ad limen ipsum. o admirabilem casum! nec cruor ante defecit? utar hoc loco natura ipsius rei palmatus sanguine paries inventus sic est totam manum explicuit, omnes digitos diligenter expressit. totum ergo sanguinem consumet intra prima vestigia. pone enim manum cruentatam atque adeo, ut istis etiam blandiar, ma- dentem, pone mensuram itineris, spatium parietis diu enim in secretam domus partem revertendum est debet pro- xima pars a cubiculo patris habere plurimum sanguinis, se- quens minimum, ultima nihil. nam cruor, quotiens admotus .est, transit, aut in manu tarde reptantis arescit. hoc quid esse dicamus, quod circa cubiculum utrumque sanguinis istius vestigium quasi incipit, hinc est paries palmatus et illinc? quomodo pertulit manus quod relinquebat? noverca istud, noverca securis conposuit oculis, illa miserum dextra sanguinem tulit et manum subinde renovavit. palmatus est paries, habet distantiam, vacat aliquid loci, integrum ubi- que vestigium est; caecus manus traxisset. quaero nunc, unde tantum sanguinis in manu; tunc enim ex omni vulnere cruor profluit et effunditur, cum ferri recentem viam sequi- tur. at quotiens eodem, quo factum est, cluditur telo, latet tota mortis invidia. praeterea cum manus ex parte, qua pal- mare vestigium potest, plicetur in capulo et se, dum telum occupat, claudat, necesse est exteriore ut parte respersa sit. tuus autem qui palmatus est paries? vestigium eius partis ostendit, ad quam cruor pervenire non potuit! vestrum est nunc omnia ista conparare, perpendere. cur prudentior sit iudex in deprehendendo scelere quam reus in admittendo, hoc esse in causa puto, quod alter tantum pro se cogitat, alter pro parte utraque. Tuitus sum adulescentis miserrimi causam. nunc inspi- .cere volo, quanto certioribus argumentis noverca teneatur. transeo illum vulgarem et omnibus notum de conparatione personarum locum. alius diceret maritum et uxorem, nisi liberis initiarentur, non fortissimis corporum vinculis inhae- rere. ego illud potius dicam decepta est, mulier, exspec- tatio tua. veneras quasi in vacuam domum et sine herede, exspectaveras, ut infelix iste iuvenis ab ipsis protinus nup- tiarum tuarum expelleretur auspiciis, extorrem et inopem summoveret pater blando corruptus amplexu et ominosum calamitate corporis occurrere delicatis uxoris oculis vetaret. invenisti pium et devotum unico senem, et de omnibus con- iugis tui desperasti obiter affectibus. miserrimus est mari- tus, quisquis inducit filio novercam, quod uxori non videtur posse utrumque amare. Quaero igitur ante omnia ubi occisus est maritus? in cubiculo suo. hoc paulo ante privigno defendendum non fuit. occisus est in cubiculo senex ita ille percussor non timuit uxorem? audio secretum nuptiarum et matrimonia- lis lectuli solitudinem occisurum intrare; quem quaeram ubi relinquitur maritus ab uxore innocens noctem autem ad scelus quis elegit? nox tuum tempus est. quid, si accedit huc etiam sceleris occasio? non venire debes a secreta domus parte, nec tota tibi penatium sacra peragenda sunt; tu non cogitas, quemadmodum suspensa manu sonantem blande cardinem flectas. iaces secundum occasionem, et expeditum tibi in proximo facinus est. non times, ne quis deprehendat. ipsi quoque servuli longius quiescunt, et praestatur grande secretum genio loci, tibique ferire, cum velis, scire, an dor- miat, licet, nox et ferrum et securus maritus, quid isto deli- catius scelere? occisum esse miserum senem, cum tu volue- ris, scimus. Quomodo tamen, inquit, gladius pervenit in meam po- .testatem, qui privigni fuit? haeremus; hic difficilis expu- gnandus est locus. quis credet mihi, si dixero gladium per- didit caecus, illae perpetua nocte clausae genae non custo- dierunt? fingere nimirum ad tempus videbor et rem ni- mium manifestam inpudenter colorare. scilicet semper isti adposita capulo manus, hae diebus ac noctibus curae. nolo tamquam callido glorieris ingenio non decepisti trucem horridumque latronem; nostri tibi occasionem praebuere mores. nam quod uno ictu occisus est senex, ad quem suspi- cio magis respicit? tu praeparare corpus illuc ad ictus potes, dum videris amplecti, tu blanda manu praetemptare pectus, ubi adsiduo visceris pulsu non quiescat anima, ubi statim mors sit. tibi de spiritu sanguinis hoc cum explorare ante et cognoscere licet, potes et uno ictu, mulier, occidere. Venio nunc ad vestigia parietis cruentati, quibus te satis .abundeque pressimus, dum adulescentem defendimus. haec sunt tamen, quae contra te reservata sunt cum maritus tuus in cubiculo occideretur, sciebas nullum tibi relictum patro- cinium, nisi aliquid caecitatis simile fecisses, ideoque san- guinem in illam partem induxisti, in quam quaeri volebas, ut postero die omnis invidia sanguinis notas et vestigia praeparata sequeretur. infamans caecum consilium ex calamitate sumpsisti; sciebas illum non aliter, si dux defe- cisset, ingredi posse quam vestigia parietis perpetuitate diri- geret. simulasti itaque caecitatem, et, ne quid sceleri impio deesset, mariti tui cruore lusisti. omnia tibi conposita atque simulata sunt per otium et securitatem, tamquam scelus transferretur ingenio nunc enim tu innocens, quia privigni gladius in vulnere, quia paries cruentatus; hoc sufficere utrumque iudicio putabas. quam facili momento causae fata vertuntur, quod fecisse etiam is scelus frequenter inventus est, qui obiciebat! Sed causas, inquit, parricidii iste habuit, quem iratus pater in secretam domus partem relegaverat. mulierum illa forsitan ignominia felicioris videretur esse privigni; caecitatis beneficium est, cum illi secretum datur. o praecla- ram senis optimi singularemque pietatem! quam blando ille seposuit miserum suum, quam diligenter uxoris gaudentis exclusit oculos, quam multo caecum pudore donavit! si felicior inquit essem pater, ego tibi potius cederem domo tota. nunc miser illam occupa partem, in qua nemo te vi- deat, in quam solus ego veniam. sint circa te servuli fideles. non gemitus tuos audiat quisquam, non flebili maerore pas- catur. nihil est, quod te sollicitet conversatione nostri. secretum, quod caecitati praestatur, ideo praestatur, ut mi- nus oculi desiderentur. Aliquis odit filium caecum et hac tantum ultione conten- .tus est, ut illi adsignet quietam et sepositam et meliorem domus partem? ista ergo sic intellegenda, quasi abdicares, quasi expelleres? iratus igitur senex tenet iuvenem suum velut interiore conplexu et a limine obstat? rogo, quod duos separat media domo, te integram, sanam, illum infelicem, caecum, contumeliae opportunum, iniuriae facilem, utrum filio irascatur an uxori. nolo, inquit, iuvenis, utaris amoena domus parte, ne sic quae nitidioribus tectis elabo- rata sunt, pertineant ad oculos tuos. quis tam stulte irasci- tur caeco, ut putet illius interesse, ubi habitare iubeatur? te potius ille summovit, tuis invidiam fecit odiis, tibi dixit sufficiat, satis est, habeas maiorem domus partem. absen- tem puta miserum, in paternis sedibus aliquem angulum relinque. pater, qui filio sub noverca adsignat secretam domus partem, confitetur uxori se abdicare non posse. Transit ad aliud genus defensionis sibi causam caedis non fuisse, cum hic heres inventus sit omnium bonorum. quis enim alius esse debebat, ut huic properandum fuerit ad hereditatem? filius scriptus non timet paenitentiam te- stamenti. omnium bonorum heres relictus est non ergo irascebatur pater, cum daret secretam domus partem. non possunt tibi diversa prodesse; eadem obiceres reo, si exhe- redatus esset. elige utrum voles si scivit se esse heredem, amare patrem debuit; si ignoravit, non habuit, quod spera- ret ex patris morte. Reliquum est, ut intueamur, ille, qui periit, ab utro magis vestrum desideretur. te, opinor, hic gravius afficit dolor, .inpatientius hic luctus exanimat, te, quae absoluta protinus nubes, et tempori accommodata lugubria flammeo rever- tente mutabis. at hic vero iuvenis, qui, si fortunae suae mala cum praeteritis comparet, caecus coepit esse nunc primum, quid non miser in hoc sene perdidit! vivebat illi magna pietas, aderant, quodcumque iusserat, de facie patris oculi; non inludere infelicibus tenebris contumaces servuli pote- rant, nec, quod extremum contumeliarum genus est, ut do- minum ageret, rogabant, nunc quanta, di boni, ludibria sunt ineunda! iunxere se pariter caecitas et solitudo. quid tibi nunc, miserrime adulescens, hereditas prodest, quam tan- tum audis? quid enim circa te pecunia potest? quae fruendi voluptates, quid aliud quam spoliorum facilis occasio? quam bene ista omnia paterni oculi custodiebant! quam facile decipi, quam facile denudari, quam sine labore falli potes, quam cito inops fieri! morte patris exheredatus es. quid nunc tibi nisi perpetuus inminet maeror et execratio vitae? miser post omnia et lacrimas perdidit, nec dolentem adiuvant oculi. incipit apud te gladius habere, quod agat. quaerit, ecce quaerit miser ferrum nunc, inquit, huc red- dite illud, innocens, donec habuit meas manus tantum. si mori necesse est, illi potissimum incumbam. hoc illa iam olim gravis et infelix anima quaerebat. ubi nunc meae vires, ubi impetus, ubi dextra tam fortis? uno ictu, puto, ne me quidem ipsum mihi continget occidere. Publius Rutilius Lupus, Schemata Lexeos .. SCHEMATA LEXEOS LIBER PRIMUS Προσαπόδοσις. Hoc schema duobus modis fieri et tractari pot- ..est. Nam sententiis duabus aut pluribus propositis sua cuique ratio vel posterius reddetur vel statim sub unaquaque sententia subiungetur. Qui- bus posterius ratio subinfertur, huius modi sunt. Demosthenis Non enim pari ratione Philippus atque nos adversis rebus medetur, sed ille usque eo nititur, quoad restituat atque exsuperet nos contra statim vinci meditamur. Ille enim pro laude sicut pro patria proeliatur nobis autem, si nihil accidit mali, satis ac nimium boni videtur. Cum singulis sententiis sta- tim ratio subiungitur, hoc exemplo. Demetrii Phalerei Nam quod be- neficium tempore et cupienti datur, gratum est; utilitas enim ac voluntas accipiendi honorem dantis facit ampliorem. At quod sero et non desideranti datur, ingratum est; amisso enim tempore utilitatis cadit accipiendi cupiditas. Συναθροισμός. Hoc et singulis verbis et plurium verborum con- .iunctione fieri potest. Singulis verbis hoc modo. Cleocharis Sed cum ad supplicium sumendum se confirmaret, multa simul eum revocabant officia, consuetudo, tempus, existimatio, peri- culum, religio, quae singula proprias ei cogitationes ad re- morandum subiciebant. Item Democharis Nam quis haec simul universa perpeti possit, timorem, morbum, senectutem, con- tumeliam, inopiam, vim? quarum quaevis una res per se sa- tis est gravis ad deficiendum. Sed in coniunctione plurium verbo- rum huius modi est. Lycurgi Nemo enim nocens sine summo mae- rore est, iudices, sed multa simul eum perturbant quod ad- est, sollicitudinis plenum, quod futurum est, formidolosum, lex paratum supplicium ostentans, vitia ex vitiis coacta, oc- casionem arguendi maleficii captans inimicus quae coti- diano vehementer eius animum excruciant. Παρονομασία. Hoc aut addenda aut demenda aut mutanda aut .porrigenda aut contrahenda litera aut syllaba fieri consuevit. Id est huius modi Non enim decet hominem genere nobilem ingenio mo- bilem videri. Nam cum omnibus hominibus, tum maxime ma- ximo cuique inconstantia turpitudini est. Item. At huius sceleratissimi opera, qui fuit lucus religiosissimus, nunc erit locus desertissimus nimirum quoniam traditam sibi publicorum custodiam sacrorum non honori, sed oneri esse existimavit. Παραδιαστολή. Hoc schema plures res aut duas, quae videntur .unam vim habere, disiungit et quantum distent docet, suam cuique pro- priam sententiam subiungendo. Hyperidis Nam cum ceterorum opi- nionem fallere conaris, tu tete frustraris. Non enim probas te pro astuto sapientem intellegi, pro confidente fortem, pro inliberali diligentem rei familiaris, pro malivolo seve- rum. Nullum est enim vitium, quo virtutis laude gloriari possis. Hoc idem schema solet illustrius fieri, cum ratio proposito sub- iungitur. Id est huius modi Quapropter noli te saepius parcum appellare, cum sis avarus. Nam qui parcus est, utitur eo quod satis est tu contra propter avaritiam, quo plus habes, magis eges. Ita non tam diligentiae fructus quam inopiae miseria sequitur. Ανάκλασις. Hoc schema fieri solet, cum id quod ab altero dictum .est, non in eam mentem quae intellegitur, sed in aliam aut contrariam accipitur. Huius modi est vulgare illud Proculeianum. Proculeius cum filium suum moneret et hortaretur, audacter ex bonis ipsius sumptum fa- ceret, quas in res vellet atque opus esset, nec tum denique speraret liber- tatem licentiamque utendi futuram, cum pater decessisset, cui vivo patre promisce omnia licerent, filius respondit, non esse se opus saepe eadem oratione moneri, nec se patris mortem expectare. Cui Proculeius pater subiecit, immo oro inquit meam mortem exspectes, nec properes moliri ut velocius moriar. Ἀντιμεταβολή. respondisse dicitur Si aut qui sapiunt .imperare, aut qui imperant sapere discant. Item Theophrastus dicitur dixisse prudentis esse officium, amicitiam probatam ap- petere, non, appetitam probare. Item Aristoteles dicitur dixisse eius esse vitam beatissimam, cuius et fortunae sapientia et sapientiae fortuna suppeditet. Ἐπιβολή. Hoc schema dupliciter fieri consuevit, cum pluribus et .diversis sententiis aut unum et idem verbum singulis praeponitur, aut varie- tas verborum, quae tamen eandem vim inter se habent. Ab uno verbo saepius quae proficiscuntur, sunt huius modi. Lycurgi Nam cum iu- ventus concitata temere arma caperet et quietos Thessalos manu lacessere conaretur, ego senatum coegi auctoritate sua comprimere adulescentium violentiam, ego quaestoribus interminatus sum ne sumptum stipendio praeberent, ego ar- mamentario patefacto restiti atque efferri arma prohibui. Itaque unius opera mea non concitatum bellum non necessa- rium scitis. Item Hegesiae Miseremini mei, iudices, quem con- iurata tanta vis inimicorum oppugnat miseremini solitudi- nis, cui ne in summo quidem tempore periculi liberos ad- hibere ad communem calamitatem deprecandam licitum est miseremini senectutis, quae me etiam sine ceteris malis gra- viter defatigat. Varietas verborum, quae eandem vim habet, huius modi est. Demosthenis Dolui, Athenienses, ubi illum clandesti- num hostem impune intra murum vidi vagari aegre tuli, quod omnium vestri facilitatem unius fallacia tentatam in- tellexi commovit me, quod in accipienda iniuria plerosque laetitiam ostentantes cognovi. Ἐπιφορά. Inter hoc schema et superius hoc interest, quod in su- .periore unum verbum pluribus sententiis anteponitur, in hoc autem omnium sententiarum unum atque idem novissimum verbum. Sosicratis Non enim alius quis est, cuius opera in has difficultates incide- rimus, sed initio ad bellum suscipiendum nos primum impu- lit Philippus, deinde in ipso belli labore ac periculo dese- ruit nos Philippus, novissime nunc calamitati nostrae pro- inde atque culpae succensuit idem Philippus. Κοινότης. Hoc duorum superiorum schematum coniunctionem ha- .bet, quod et ab uno verbo omnes sententiae incipiunt et in uno novissimo acquiescunt. Stratoclis Quaeritis novam rationem administran- dae rei publicae. At reperire ea meliorem, quam a maioribus accepistis, non potestis. Quaeritis maximis sumptibus fa- ciendis, quo modo ne tributa conferatis. At consiliis con- sumptas aerarii opes, quas cupitis augere, non potestis. Quaeritis, quem ad modum scelere contaminatis hominibus parcatis. At ignoscendo nocentibus innocentium salutem custodire non potestis. Πολύπτωτον. Hoc schema solet complures sententias, alio at- .que alio modo ut pronuntientur, efferre. Cleocharis Nam vehemen- ter admiror, Lacedaemonii, si praeter hunc quemquam ex- istimatis esse, cui ob hos casus iure succensere debeatis. Hic est enim, qui vobis exploratam spem victoriae est polli- citus. Hunc vos non solum in consilio dando ceteris ante- posuistis, sed etiam in conficiendo negotio principem prae- fecistis. Huic omnium vestrum fortunas universi commisi- stis. Ab hoc igitur uno pristinae pollicitationis rerumque gestarum rationem reposcere debetis. Item Charisii Pater hic tuus nunc denique est, ut egestatem tuam debere alere vi- deatur? Patrem nunc appellas, quem prius egentem auxilio tuo ut alienum deseruisti? Patris tui filius es ad potiundas opes, cuius ad senectutem violandam crudelissimus hostis fuisti? Nimirum nullo consilio filios procreamus; nam ma- iorem partem ex illis doloris et contumeliae capimus. Ἐπανάληψις. Hoc schema fieri solet, cum id quod dictum se- .mel est, quo gravius sit, iteratur. Id interdum fit uno verbo, interdum plurium verborum coniunctione. Verbum sic iteratur. Pytheae Quid contra tot res tamque evidentes dicere potes, Demosthenes? Cognitum enim est, te rem publicam venalem habuisse, co- gnitum est. Item Hegesiae Sed instigabat multitudinis ani- mum ad bellum inferendum concitatus iracundia furor furor, inquam, non ratio, sine qua nihil umquam populus ex sen- tentia gessit. Sed plurium verborum iteratio est huius modi At ego in his aerumnis amicis sum spoliatus omnibus; amicis, in- quam, spoliatus sum omnibus, iudices; qui non quod me odis- sent, sed quod inimicorum factionem pertimuissent, me in malis deseruerunt. Διαφορά. Hoc schema est, cum verbum iteratum aliam senten- .tiam significat, ac significavit primo dictum. Id est huius modi Hunc tu, frater eiusdem sanguinis particeps, in hac fortuna deserere potuisti, cuius aerumnae quemvis etiam extrarium hominem, modo hominem, commovere possent? Item in Enni versu Mulierem quid potius dicam aut verius quam mulierem? Ἐπιπλοκή. In hoc ex prima sententia secunda oritur, ex se- .cunda tertia, atque ita deinceps complures. Nam quem ad modum cate- nam multi inter se circuli coniuncti vinciunt, sic huius schematis utilitatem complures sententiae inter se conexae continent. Lysiae Constat igi- tur, iudices, Simonem domo sua, ab suis diis penatibus vi cum summa iniuria esse exturbatum. Nam Chaeremenes cum hominibus armatis ad eum venit. Cum venisset, sine ulla re- ligione domum eius expugnavit expugnata vi domo familiam abstraxit abstractam tormentis omnibus excruciavit crucia- tam vinxit vinctam in publicum proiecit, credo, ne suum ma- leficium tacitum lateret, sed cum praetereuntes prostratam familiam viderent, et ab his rem gestam audirent, simul et oculis et auribus scelus illius usurparent. Item Lycurgi Haut mihi mirum videtur, quod tam excelsum boni gradum homo summi laboris escenderit. Nam cui praesto est strenua vo- luntas, industrius sit necesse est industriam vero scientia consequitur ex scientia copia et facultas ingenii nascitur, ex qua facultate verae et stabilis felicitas laudis oritur. Ne- que enim temere diligens studium virtutis fructus fortunae fallit. Πολυσύνδετον. Hoc schema efficitur, cum sententiae multorum .articulorum convenienti copia continentur. Pytheae Ille hunc pone constrictum trahebat, hic autem vociferabatur. Concursus vero non mediocris, cum tantum non omnes opitulari vellent, sed nemo auderet. Neque ibi magistratus aderat nec cir- cumspicientes, quo potissimum confugeremus, reperiebamus, sed uno tempore nos et praesens et futurum malum pertur- babat. Nam praesens tempus acerbitatis erat plenum, reli- quum vero timoris. Item Dinarchi Partim nostri silebant, par- tim autem ingentem clamorem excitabant. At hi socii, prae- clara nostra auxilia, neutrum poterant; neque enim constanti silentio neque forti clamore strenui quid agere conabantur. Huc accedebat ignavus turbae strepitus, qui nihil eorum men- tes ad virtutem erigebat. Διάλυσις. Hoc schema contrarium est superiori. Nam demptis .omnibus articulis sententiae divisae pronuntiantur. Daphnidis Quid au- tem me convenit facere, Byzantii? Subire publicae causae iudicium, magno nomini adversariorum fortiter resistere, non vereri periculum, diligenter posteritatis crescere, non minas extimescere, constanter in causa pro vobis perseve- rare. Omnia feci, vestrum commune commodum spectans. Tamen non desunt, qui ex tantis meis officiis aliquid velint vituperare. Item Lysiae Omnibus in rebus suam confidentiam ostentabat. Debitum petebamus non dissolvebat. Minabamur contemnebat. Lex nihil valebat, magistratus neglegebat. Ve- nit hoc tandem nobis novissime tempus ulciscendi. Μετάνοια. Hoc schema fieri solet, cum ipse se, qui loquitur, .reprehendit, et id quod prius dixit, posteriori sententia commutat, ita uti facit Demosthenes Nunc, quoniam de me, ut volui, cognostis, iu- dicium per ipsius vitam constituam tandem opus est. Paren- tes appellat, quos scitis non ignotos fuisse, sed huius modi, ut omnes eos exsecrarentur. Sed hic bonus vir grandis natu atque sero, sero loquor? immo vero nuper atque his paucis diebus simul et Atheniensis et eloquens est factus. Item At hic omnium sceleratissimus, novo more atque exemplo alieni facinoris vindex, ipse confidentissime non criminibus, sed armis reum lacessere conatus, conatus? nimium remisse lo- quor. Nam qui tantam caedem perfecerit, huius modi ince- ptum dumtaxat arguere, paene maleficii largitionem est facere. Παρένθεσις. Cum in continenti sententia aliquid interponitur, .quod neque eius sit sententiae neque omnino alienum ab ea sententia, tum denique hoc schema efficitur, sed periculose ponitur; nam aut mire in- eptum aut vehementer iucundum auribus accidere consuevit. Demosthe- nis Nos scilicet omnes, ut fit fere, repentino nuntio pertur- bati obstupuimus. Adimantus autem solusnam est homo cum vehemens in re publica, tum oris satis liberima- gno clamore efflagitabat, ut senatus haberetur et, prout tempus postulabat, celeriter quod opus esset constitueretur. Eiusdem Vix hostem audieram appropinquare, cum statim magistratum certiorem fecivos, dii immortales, quorum in templo gestum, testificor illi neglexerunt et rem tan- tam differre maluerunt, cum interea subito portas hostis obsedit. Μερισμός. Hoc schema singulas res separatim disponendo et .suum cuique proprium tribuendo magnam efficere utilitatem et inlustrem consuevit. Lycurgi Cuius omnes corporis partes ad nequitiam sunt appositissimae oculi ad petulantem lasciviam, manus ad rapinam, venter ad aviditatem, membra, quae non possumus honeste appellare, ad omne genus corruptelae, pedes ad fu- gam, prorsus ut aut ex hoc vitia aut ipse ex vitiis ortus vi- deatur. Item Aristotelis Alexandro enim Macedoni neque in de- liberando consilium neque in proeliando virtus neque in beneficio benignitas deerat, sed dumtaxat in supplicio crude- litas. Nam cum aliqua res dubia accidisset, apparebat sa- pientissimus cum autem confligendum esset cum hostibus, fortissimus cum vero praemium dignis tribuendum, libera- lissimus at cum animadvertendum, clementissimus. Παρομολογία. Hoc fit, cum aliquot res adversario concedimus, .deinde aliquid inferimus, quod aut maius sit quam superiora, aut etiam omnia quae posuimus infirmet. Hyperidis Sume hoc ab iudicibus nostra voluntate, neminem illi propiorem cognatum quam te fuisse concedimus officia tua in illum nonnulla exstitisse stipendia vos una fecisse aliquamdiu nemo negat. Sed quid contra testamentum dicis, in quo scriptus hic est? Item eius- dem Quid a me saepius his verbis de meo officio requiris? Scripsisti ut servis libertas daretur? Scripsi ne liberi ser- vitutem experirentur. Scripsisti ut exules restituerentur? Scripsi ut ne quis exilio adficeretur. Leges igitur, quae pro- hibebant haec, nonne neglegebas? Non poteram aliter, pro- pterea quod literis earum arma Macedonum opposita obficie- bant. Ἀναγκαῖον. Hoc schema tunc prodest atque omnis eius utilitas .in eo est, cum volumus ostendere necessitudinem aut naturae aut temporis aut alicuius personae, quem ad modum fecit Myron Amicus meus fuit Chremonides et opinione omnium magis familiaris, et pro sa- lute eius quaecumque potui feci. Sed posteaquam maior vis legis nostrum auxilium ab illius periculo removit, calamita- tis ac luctus eius particeps eram. Nam opitulandi facultas omnis erepta iam fuerat. Item Democharis Nihil enim valebat assidua pro fratre ac misericors deprecatio, cum iudicaret tyrannus, cuius crudelitas omnem naturae necessitudinem ex- stinguebat. Ἠθοποιία. Lysiae Rure rediens, iudices, homo maior .natu, magno calore, vix sufferens viae molestiam, tamen his verbis egomet me consolor Fer fortiter demum laborem iam brevi domum venies exspectatus; excipiet te defatigatum di- ligens atque amans uxor; ea sedulo ac blande praeministrando detrahet languorem, et simul seniles nutriendo recuperabit vires. Haec me in itinere cogitatio prope confectum confir- mabat. Postea vero, cum domum veni, nihil earum rerum in- veni, sed potius bellum intestinum ab uxore contra me com- paratum. Item Demosthenis At, me dius Fidius, iudices, ego sic arbitrabar filium ad parentem dissoluto vultu venturum, la- crimis patrium sinum oppleturum, supplicem precario obse- craturum, blanditia sua quod petisset a patris mollitie impe- traturum. Sed hic longe aliter hic incredibili confidentia armatus ad patrem advolavit sicut hostis, atque initium ser- monis cum iurgio sumpsit. Gaius Sallustius CrispusCATILINAE CONIVRATIO Omneis homines, qui sese student praestare ceteris ..animalibus, summa ope niti decet, ne vitam silentio transeant veluti pecora, quae natura prona atque ventri oboedientia finxit. sed nostra omnis vis in animo et .corpore sita est animi imperio, corporis servitio ma- gis utimur; alterum nobis cum dis, alterum cum be- luis commune est. quo mihi rectius videtur ingeni quam .virium opibus gloriam quaerere et, quoniam vita ipsa qua fruimur brevis est, memoriam nostri quam maxume longam efficere. nam divitiarum et formae gloria fluxa .atque fragilis est, virtus clara aeternaque habetur. Sed diu magnum inter mortalis certamen fuit, vine .corporis an virtute animi res militaris magis proce- deret. nam et prius quam incipias consulto, et ubi con- .sulueris mature facto opus est. ita utrumque per se .indigens alterum alterius auxilio eget. igitur initio ..regesnam in terris nomen imperi id primum fuit divorsi pars ingenium, alii corpus exercebant etiam tum vita hominum sine cupiditate agitabatur; sua quoi- que satis placebant. postea vero quam in Asia Cyrus, .in Graecia Lacedaemonii et Athenienses coepere urbis atque nationes subigere, lubidinem dominandi causam belli habere, maxumam gloriam in maxumo imperio putare, tum demum periculo atque negotiis conpertum est in bello plurumum ingenium posse. quod si regum .atque imperatorum animi virtus in pace ita ut in bello valeret, aequabilius atque constantius sese res humanae haberent, neque aliud alio ferri neque mutari ac misceri omnia cerneres. nam imperium facile iis artibus .retinetur, quibus initio partum est. verum ubi pro labore .desidia, pro continentia et aequitate lubido atque super- bia invasere, fortuna simul cum moribus inmutatur. ita .imperium semper ad optumum quemque a minus bono transfertur. Quintus Terentius Scaurus, De Orthographia .a DE ORTHOGRAPHIA LIBER .a Scribendi autem ratio quattuor modis vitiatur, per adiectionem, de- tractionem, inmutationem, adnexionem. per adiectionem, ut cum querelam per duo l scribunt, cum querulus sit, non querullus. per detractionem, ut cum haedus sine aspiratione scribitur, cum alioqui cum ea debeat, quoniam apud antiquos faedus sit dictus, et ubi illi f litteram posuerunt, nos h substituimus, ut quod illi fordeum dicebant, nos hordeum, fario- lum quem nos hariolum, similiter faedum quem nunc nos haedum dicimus. per inmutationem, ut cum at coniunctionem per d scribunt et eandem, quotiens praepositio sit, per t, cum alioqui e contrario debeat fieri. per adnexionem, ut cum in verbo nescio s litteram priori syllabae iungunt, .cum posterioris initium esse debeat est enim ne scio. nam ne pro non positum est apud antiquos. significat nefrendes porcos qui sunt sine dentibus, id est qui fabam frendere non possunt, nesapus qui non sapit, ita et nescio non scio diductis in verbum et adverbium syllabis. recorri- gitur vero regulis tribus, historia, originatione, quam Graeci ἐτυμολογίαν appellant, proportione, quae graece ἀναλογία dicitur. et historia quidem, ut cum sed per novissimam litteram d scribimus, quoniam antiqui sedum dixerint et per abscisionem coniunctionis pars remanserit. at originatione, ut cum dicimus inchoare cum aspiratione scribendum, quoniam a chao dictum sit, quod fuerit initium omnium rerum. proportione, ut cum dici- mus equum et servum et similia debere scribi, quia antiqui per uo scri- pserint, quoniam scierunt vocalem non posse geminari credebantque et hanc litteram geminatam utroque loco in sua potestate perseverare, igno- rantes eam praepositam vocali consonantis vice fungi et poni pro ea littera quae sit f; deinde, quod omnia nomina feminina nominativo singulari a finita, quotiens in masculinum transeant, servatis praecedentibus litteris novissimum a in u vertant et assumpta s contrarium sexum significent, ut iusta iustus, casta castus, pia pius, ita et equa et serva servatis prae- cedentibus litteris et u pro a substituto equus et servus et equum et servum per duo u. non per unum u efficiunt, excepto uno avia avus, unde apparet avium debuisse dici. Redditis ergo vitiorum modis et emendationis regula exposita, ante- .quam ad ea veniamus, circa quae scribentium error argui solet, necessarium putamus ante cognationem explicare litterarum, quoniam huius quoque notitia haesitantibus saepe succurrat. vocales itaque inter se mutuis vici- bus in declinatione funguntur, ut ago egi, tango tetigi, salit exilit, salsus insulsus. quod non minus in extremitatibus nominum apparet, cum iustus iusti iusto iuste dicimus uni litterae subinde succedentibus ceteris. nec minus consonantes, ut f et h utraque enim est flatus. quare quem anti- qui fircum, nos hircum, et quam Falisci habam, nos fabam appellamus, et quem antiqui fariolum, nos hariolum. item l et d et r et s, cuius rei maximum argumentum est, quod balbi, qui r exprimere non possunt, aut l dicunt aut s, nec minus quod capra per deminutionem capella dicitur et frater fratellus. item Furios dicimus quos antiqui Fusios, et aras quas illi asas, et lares quos illi lases, item sellam quam illi seddam et attulit attinet t pro d substitutum. deinde m et n consentiunt et paene idem sonant, unde distinguendorum sonorum utriusque litterae causa m dicere antiqui praepositam n litterae quam n maluerunt. hoc probant etiam Graeci, qui, ubi nos m litteram ponimus, n ponunt, ut graphium γραφεῖον et salum σάλον et similia. x littera cognata est cum c et g, quod .lingua sublata paulum hae dicuntur, ut ab eo quod est lux et lex dici- mus lucis et legis. b cum p et m consentit, quoniam origo earum non sine labore coniuncto ore respondet. a quo quem Graeci Πυρρίαν nos Byrriam, et quem nos Pyrrum antiqui Burrum et Palatium Balatium, item Publicolam Poplicolam et alii scamillum, alii scabillum dicunt aut cum ab eadem voce duae gignuntur, ut ab eo quod est princeps et caelebs principis et caelibis, nec minus e contrario in verbis, cum a carpo et scribo carpsi et scripsi proferimus. c cognationem habet cum g, et ideo alii dicunt gaunacen, alii caunacen, item camellum gamellum. cum χ quo- que graeca littera consentit unde quidam coronam, non nulli choronam dixerunt. k quidam supervacuam esse litteram iudicaverunt, quoniam vice illius fungi satis c posset. sed retenta est, ut quidam putant, quoniam notas quasdam significaret, ut Kaesonem et kaput et kalumniam et kalen- das. hac tamen antiqui in conexione syllabarum ibi tantum utebantur, ubi a littera subiungenda erat, quoniam multis vocalibus instantibus, quotiens id verbum scribendum erat, in quo retinere hae litterae nomen suum .possent, singulae pro syllaba scribebantur, tamquam satis eam ipso nomine explerent, ut puta decimus, d per se deinde cimus, item cera, c simplex et ra, et bene, b et ne. ita et quotiens kanus et karus scribendum erat, quia singulis litteris primae syllabae notabantur, k prima ponebatur, quae suo nomine a continebat, quia, si c posuissent, cenus et cerus futu- rum erat, non canus et carus. ego autem contenderim magis supervacuam esse c quam k, quoniam k, ut apud Graecos, satis vim etiam c litterae exprimat, sed quosdam figura deceptos, qua non solum apud nos verum etiam apud antiquos Graecorum g littera notabatur, ut testatur foedus Graeciae camelo aereo in hortis Caesaris in aede Fortis Fortunae inci- sum, ubi pro Γ haec forma posita est, item XII tabulae, ubi est ni pacvnt per hanc formam, quod male quidam per c enuntiant est enim praeteri- tum eius pepigi a pango, ut a tango tetigi, non paxi, ut a dico dixi, cre- didisse nobis k deesse et hanc quidem k dixisse, ceterum pro ea nota adiecta a Spurio Carvilio novam formam g litterae positam. nam non fue- runt tam inperiti antiqui, ut k servarent, si aliam litteram idem sonantem habuissent. quis enim vel hebetis animi sonorum similitudinem sentire non possit? q littera aeque retenta est propter notas, quod per se posita significaret quaestorem, et quia cum illa u littera conspirat, quotiens con- .sonantis loco ponitur, id est pro vau littera, ut quis et qualis. unde et Graeci coppa, quod pro hac ponebant, omiserunt, postquam usu quoque, quod auxilio eius litterae non indigebant, supervacuum visum est. Sequitur ut demonstremus, quae littera aut praeponi possit aut subici. a igitur littera praeposita est u et e litteris, ae au, subiectiva vero u ve- rum u sequitur ut au et apud antiquos i littera pro ea scribebatur, ut testantur μεταπλασμοί, in quibus est eius modi syllabarum diductio, ut pictai vestis et aulai medio pro pictae et aulae. sed magis in illis e novissima sonat, et propterea antiqui quoque Graecorum hanc syllabam per ae scripsisse traduntur. o praeiectiva est e litterae, ut oe, et secun- .dum antiquos eadem syllaba i. u littera omnibus vocalibus et praeiectiva et subiecta consentit, ut va ve vi vo et rursus au eu iu ou, in quibus syllabis non vocalis sed consonantis vicem praestat. est enim posita pro digamma, quod quidam Graecorum etiam vav appellant. i littera cum omnibus vocalibus praeiciatur, nulli subicitur nisi u litterae, ut vidi vir, nisi secundum antiquos eius modi syllabae loi et moi per oi scribebantur, non per oe u littera cuicumque vocali praeici, sed tamquam consonans potest nec minus subici. Ex consonantibus b praeicitur in litteris d l n r, ut bde ble bne bre, alii nulli. c praecedens in consortium syllabae assumit litteras l m n r t, ut cle cme cne cre cte, aliarum consortium respuit. d praeicitur l n r, ut dle dne dre, aliis minime. f praeiecta conspirat cum l n r, ut fle fne fre. g praeicitur l m n r, ut gle gme gne gre, et litterae di- gamma u sequente vocali, ut gue, id est gϝe. h nulli consonantium prae- icitur; vocalibus vero modo utroque consentit, praeiecta, ut heri hodie humus hilum hamus, item subiecta, ut ah eh ih oh uh consonantibus tribus subicitur c p t, ut che phe the. k omnibus litteris quibus c et praeici et subiungi potest. l nulli consonantium praeicitur, sed subiecti- vam tantum modo habet potestatem; subiungitur autem f litterae, ut fla- tus, et p, ut placidus, et b, ut blandus, et g, ut glaucus, et t, ut tlo. .m uni tantum consonanti praeiecta conspirat n, ut Mnestheus. n nulli consonantium praeiectiva est, sed subiectivam tantum habet potestatem. p praeicitur consonantibus l n r s t, ut ple pne pre pse pte. q neque subicitur cuiquam consonantium excepta s, ut squilla, neque praeponitur excepta u, ita tamen, si ab illa vocalis tertio loco fuerit, ut que quis. r nulli consonantium praeicitur, sed subiectivam habet potestatem. s omni- bus consonantibus praeicitur exceptis h et x, quibus nihil praeici potest. t praeicitur litteris l m n r, ut tle tme tne tre. et quatenus huic parti satisfactum est, hinc iam quaestiones quae in rationem scribendi cadunt secundum praepositae divisionis ordinem explicare temptabimus. Primum igitur per adiectionem illa videntur esse vitiosa, quod Accius geminatis vocalibus scribi natura longas syllabas voluit, cum alioqui ad- iecto vel sublato apice longitudinis et brevitatis nota posset ostendi. nam singulares vocales et produci et corripi possunt. unde etiam Lucilius in nono saturarum de orthographia praecipiens ait a primum est hinc incipiam, et quae nomina ab hoc sunt deinde a primum longa brevis syllaba. nos tamen unum hoc faciemus et uno eodemque ut dicimus pacto scribemus pacem placide Ianum aridum acetum, Ἆρες Ἄρες Graeci ut faciunt. itemque quod Lucilius, ubi i exile est, per se iubet scribi, at ubi plenum est, praeponendum esse e credit his versibus, mille hominum, duo meilia item hisce utroque opus, meiles, . meilitiam. tenues i, pilam, qua ludimus pilum, quo pisunt, tenues; si plura haec feceris, pila quae iacimus, addes e, peila, ut plenius fiat. quam inconstantiam Varro arguens in eundem errorem diversa via delabi- tur, dicens in plurali quidem numero debere litterae i e praeponi, in sin- gulari vero minime, cum alioqui i non aliud in singulari quam in plu- rali, neque aliud in media quam in extrema syllaba sonet, ut in verbis manifestum est. dicimus enim mitto misi misimus, nisi aliam hic vult esse rationem quod absurdum est, ut, cum verba quoque ex syllabis constent, ex diversa regula corrigantur. Similiter peccant et qui nux et trux et ferox in novissimam litteram s dirigunt, cum alioqui duplex sufficiat, quae in se et s habet. item qui reprehensus cum aspiratione scribunt, cum eam prima positio non habeat, et similiter vehemens, cum a vi mentis dicatur. quam quidam putant adiciendam quoniam i non aliud putant esse quam alterius ferri cum hoc .verbo sine dubitatione aspiretur. negat Varro etiam Gracco aspirandum, quoniam a gerendo sit cognominatus matrem enim eius qui primus Graccus sit dictus duodecim mensibus utero eum gessisse. et pulcrum, quamvis in consuetudine aspiretur, nihilo minus tamen ratio exiliter et enuntian- dum et scribendum esse persuadet, ne una omnino dictio adversus latini sermonis naturam media aspiretur. quamvis Santra a Graecis putet esse translatum, quasi polichrum. In mensoribus litteram n, quamvis recuset ratio, quia metior sine illa dicatur, vindicat tamen consuetudo, quod vox plenius sonet. in coniugis tamen nominativo utramque partem ratio defendit. nam et sive detrahen- dum n novissimae parti putaverimus, auxilio erit, quod genetivo non con- iungis sed coniugis dicimus; sive adiciendum, quod a verbo quod est iungo hoc nomen declinatum sit. sed melius tamen videtur sine n littera dicere et scribere. verum sine dubio peccant qui paulum et paululum per unum l scribunt, cum alioqui prima positio eius duplici hac littera enuntietur, ut pullum et pusillum. Interdum et p littera supervacuo adicitur, ut cum scribimus sumptus .et demptus et emptus, cum alioqui ceteris declinationibus verborum non adsit. sumo enim et demo et emo dicimus, et detracta verbis littera super- vacua quare participationibus adiciatur ratio non est. nam ruptum cum ea dici mirum non est, cum verba quoque non sine ea sint, ut rumpo et rupi et reliqua. similiter hiems carere p littera debet, quia in ceteris casibus nusquam p nec b propinqua eius respondet, sine quarum altera nusquam in latinis ea nomina declinantur, quae in ψ graeca voce efferun- tur, ut princeps et caelebs, quia principis et caelibis scribitur. Non mediocriter peccant etiam qui formoso n litteram assumunt. non magis enim haec littera huic nomini necessaria est quam glorioso, quod a gloria venit ita ut gloriosus a gloria, formosus a forma. nec minus falluntur qui Mezentium per duo z scribunt ignorantes duplicem litteram non debere geminari, quamquam quidam colligant duplicem non esse. cau- sam item a multis scio per duo s scribi non attendentibus hanc litteram, ut etiam cognatam illius r, nisi praecedente vocali correpta non solere ge- minari, et praeterea, quotiens productam vocalem u sequatur, in hac so- lere desinere syllabae sonum, ut in plausu et lusu. ita cum in hac utique littera eius modi syllabarum finiri sonus debeat, numquam autem a gemina ulla syllaba incipiat, apparet causam geminatum s non recipere, quoniam neque in fine praecedentis syllabae alterum potest poni neque a gemino sequens incipere. sed illud secuti videntur, quod cavissa dicta sit a ca- .villationibus vel a cavendo, deinde per συγκοπήν caussa. ita et in hoc propter συγκοπήν geminandum s putaverunt, ut originatio appareret. Deinde per detractionem hoc modo scribendi ratio corrupta est, qui- busdam uno i scribentibus genetivum eorum nominum quae ius nomina- tivo singulari finiuntur, ut Antonius Antoni, Tremelius Tremeli, exigente regula ut in horum genetivis i littera geminetur, quoniam genetivus singu- laris non debet minorem numerum habere syllabarum quam nominativus, quin immo interdum etiam maior fit. propter quam causam ego etiam vocativos horum per duo i, non, ut consuetudo usurpavit, per unum pu- tem esse scribendos, quia non debeat aeque vocativus minorem numerum syllabarum habere quam nominativus. ita o Antonii et o Aemilii in singu- lari vocativo et dicendum et scribendum esse contenderim. item cum exul et expectatus sine s littera scribuntur, cum alioqui adiecta ea de- beant scribi, quoniam similiter solum spectatusque dicatur et adiecta prae- positione salvum esse illis initium debeat. Detrahitur a quibusdam eis nominibus quae ab y littera incipiunt h contendentibus neque litteram eam esse et posse vel non adiecta illa aspirationem in y littera secundum haec nomina intellegi, quoniam nusquam y littera praecedens exiliter enuntietur, ut hypnos hymnos hyacin- .thos ita satis per se positam aspirationem sui declarare, nisi opicus legat. quibus primum illud respondemus, h et esse litteram et apud Graecos quoque fuisse, quod significant Attici, qui principibus litteris, a quibus eorum no- mina incipiunt, numeros notantes hac quoque in eadem significatione utun- tur. nam quotiens unum notant, ἰῶτα litteram ponunt, quoniam apud illos pro μία et ἴα dicitur, ΔΥΟ Δ, ΤΡΙΑ Τ sic et ΗΕΚΑΤΟΝ, id est centum, Η littera notant. deinde quod in ordine litterarum nulla nota sibi locum vindicet, cum h octavo loco posita sit. sequitur quod more reliquarum litterarum h quoque mutato ordine alias atque alias efficiat potestates, quod notae non valent. et sicuti as et sa aliam vocem et aliam efficiunt potesta- tem et ad et da, ita et ha et ah. praeterea quod litteris principibus dictio- num singula nomina aut verba conprehendimus, ut cum scribimus rp et rem publicam significamus, ita et h per se, cum hac lege et hac die significamus et horam tertiam heredesve. extremo quod proprium est litte- rarum quod propinquitate sociari et invicem succedere, ut cum Fusios Furios dicimus et seddam sellam ita cum h eiusdem sit facultatis, nimi- rum haec quoque littera est, quod cum f invicem ita mutatur, ut quam nos fabam dicimus antiqui habam dixerunt et quod nos hordeum dicimus illi fordeum nominaverunt. apparet itaque adiciendam esse nec sine scripto .intellegendam, quotiens in latinis nominibus vis illius exegerit. Quaesitum est, extrinsecus et intrinsecus utrum cum n littera an sine ea scribendum esset. et quidam sine illa putaverunt, quoniam extra diceretur et a in compositione in i interdum mutaretur, ut facere efficere ita quod est conpositum ex adverbiis extra et secus, extrisecus. quidam cum n, quoniam extraneus diceretur, intrisecus vero sine n, ne bis posita eadem littera duriorem sonum faceret. Sequitur mutatio, in qua multa quaeruntur. et primum quidem illud, de quo diximus, utrum per ai an per ae genetivo et dativo singulari et nominativo et vocativo plurali eius modi nomina scribenda sint, Senecae et Catilinae et Perpennae, quorum quoniam iam reddita est ratio, ad reliqua veniamus. in vocalibus ergo quaeritur, maximus an maxumus, id est per u an per i, debeat scribi item optimus et optumus et artibus et artubus et manibus et manubus. et qui haec nomina scribenda per u litteram putant, illam rationem secuntur, quoniam nominativo et prima positione quorundam per eandem litteram artus et manus et magnus et bonus dicantur, ignorantes cognationem inter se litterarum, de qua prae- diximus. nam et castus castis facit et Iulianus Iulianis et restitutus resti- tutis u in i transit et fluctus fluctibus et anus anibus. adde quod ma- ximus corruptum sit ex magnissimo. nam secundum analogiam magnus superlativo magnissimus facit inde corrupte maximus figuratum. item optimus ab optione dicitur, quare optimus. artibus autem et artubus qui- .dam variaverunt, et per i quidem dativo et ablativo plurali scribi putave- runt, quotiens ab arte dicerent, ut sit ars artis artibus, artubus autem per u, quotiens ab eo quod essent artus. unde apud Lucretium legunt hinc nova proles artubus infirmis teneras lasciva per herbasquodsi distinctionis causa ratio corrumpitur, in eo quod est caveas quare non aut accentum aut litteram mutamus, cum et verbum et nomen signi- ficet, et in hoc tectis, cum et nomen et participium sit, et in simili- bus? ergo vox scribenda, quo modo et sonat. nemo autem umquam tam insulse per u artubus dixerit. Y litteram supervacuam latino sermoni putaverunt, quoniam pro illa u cederet. sed cum quaedam in nostrum sermonem graeca nomina admissa sint, in quibus evidenter sonus huius litterae exprimitur, ut hyperbaton et hymnus et hyacinthus et similia, in eisdem hac littera necessario utimur. Quaesitum est et de mutatione novissimae litterae praepositionum, quotiens in compositionem venirent, quam quidam imperite semper custodiunt ut adripit dicentes et conripit et conludit. quotiens ergo a liquida littera sequens coeperit verbum cui liquidae praepositae fuerint liquidae autem sunt quattuor, l m n r, amissa novissima sui parte sequentis verbi pri- .mam litteram geminant, ut rapio arripio et corripio et surripio. item accerso, quamvis alii arcesso dicant non sine ratione, quod etiam in r in eius modi compositionibus d littera transit, qua ad praepositio finitur, ut arripio. sed quidam differentiam esse voluerunt, ut arcesso quidem ab eo verbo esset, quod est arceo, accerso vero ab eo quod est accio. sed nobis, utcumque scribendum, ad eandem significationem videntur pertinere. simi- liter lego, alligo colligo pelligo, ut omnes antiqui dixerunt unde et apud Vergilium legendum pelligerent oculis, non perlegerent. item muto, commuto per duo m et immuto et imminet et impius. in his autem servat praepositio litteram suam, ut innumerabilis et innupta et innocens, quoniam sequentia verba ab eadem littera incipiunt. in semivocalibus quo- que geminant praepositiones primam sequentis verbi litteram, ut effatus, non exfatus nec ecfatus, ut quidam putaverunt, et effervens item in mutis, ut attulit per t et attigit et attinuit. in contulit tamen non mutat nec in convivit nec in consumit, et sicubi longa sequatur aut natura aut posi- .tione, nisi media consonans liquida fuerit. Quaesitum est, hiems utrum per ps an per ms deberet scribi, cum alioqui dubium non sit quin per ms scribenda sit, quoniam genetivo hiemis facit et quoniam per p et s ea scribuntur, quae apud Graecos in Ψ desinunt. hanc autem non in Ψ desinere manifestum est ex eo, quod quae illa littera terminantur aut in πος, ut Πέλοψ Πέλοπος, aut in βος desinunt, ut φλέψ φλεβός. hiems autem neutram harum syllabarum genetivo recipit. item non constat, obscurum utrum per ob an per op debeat scribi, nec minus observo obsido, cum in illis b littera evidenter sonum suum vindicet. non carent quaestione etiam plebs et urbs et Pelops, quae Varro ita distinguit, ut per b et s ea nominativo casu putet esse scribenda, quae eandem litteram genetivo singulari reddant, ut plebs plebis, urbs urbis, ea vero per p et s, quae similiter genetivo eiusdem modi numeri in pis excurrant, ut Pelops Pelopis. sed nobis utrumque per ps videtur esse scribendum, quoniam ex his Ψ littera constet, quam genetivo diximus aut in bis aut in pis exire. Quis quidam per cuis scribunt, quoniam supervacuam esse q litteram putant. sed nos cum illa u litteram, si quando tertia ab ea vocalis ponitur, consentire iam demonstravimus. c autem in dativo ponimus, ut sit diffe- .rentia cui et qui, id est dativi et vocativi singularis et nominativi et vocativi pluralis. quamquam secundum analogiam omnes partes orationis, quae per casus declinantur, eandem litteram in prima parte per omnes casus servent, quam nominativo habuerint. Cum quidam per cum, non nulli per quom; quidam etiam esse diffe- rentiam putant, quod praepositio quidem per c, cum illo, cum Claudio, cum Camillo, adverbium autem per q debeat scribi, ut quom legissem, quom fecissem, quoniam antiqui pro hoc adverbio cume dicebant, ut Numa in Saliari carmine cuine ponas Leucesiae praetexere monti quot ibet etinei de is cum tonarem. Per conexionem illa adnotanda sunt, ut negotium, cuius primae syllabae g debet adiungi, non sequenti, quod dictum est quasi nec otium; item nescire, quod sit ne scire, et exsul, ita ut s sequenti syllabae adiun- gatur, quia significetur extra solum patriae missus. Haec sunt quae urgenti tempore. complecti tibi in praesentia potui. siquid exemplis defecerit vel quaestionibus, subiungetur. nam quod ad .rem maxime pertinet, regulam vides. Scriptores Historiae Augustae, Flavi Vopisci Syracusii Divus Aurelianus .. FLAVI VOPISCI SYRACUSII DIVUS AURELIANUS Hilaribus, quibus omnia festa et fieri debere scimus ..et dici, impletis sollemnibus vehiculo suo me et iu- diciali carpento praef. urbis, vir inlustris ac praefata reverentia nominandus, Iunius Tiberianus accepit. ibi .cum animus a causis atque a negotiis publicis solutus ac liber vacaret, sermonem multum a Palatio usque ad hortos Varianos instituit et in eo praecipue de vita principum. cumque ad templum Solis venissemus ab .Aureliano principe consecratum, quod ipse non nihi- lum ex eius origine sanguinem duceret, quaesivit a me, quis vitam eius in litteras rettulisset. cui cum ego .respondissem neminem a me Latinorum, Graecorum aliquos lectitatos, dolorem gemitus sui vir sanctus per haec verba profundit ergo Thersiten, Sinonem cete- .raque illa prodigia vetustatis et nos bene scimus et posteri frequentabunt divum Aurelianum, clarissimum principem, severissimum imperatorem, per quem totus Romano nomini orbis est restitutus, posteri nescient? deus avertat hanc amentiam. et tamen, si bene novi, .ephemeridas illius viri scriptas habemus. etiam bella charactere historico digesta, quae velim accipias et per ordinem scribas, additis quae ad vitam pertinent. quae omnia ex libris linteis, in quibus ipse cotidiana .sua scribi praeceperat, pro tua sedulitate condisces. curabo autem, ut tibi ex Ulpia bibliotheca et libri lin- tei proferantur. tu velim Aurelianum ita ut est, qua- .tenus potes, in litteras mittas. parui, mi Piniane, .praeceptis, accepi libros Graecos et omnia mihi neces- saria in manum sumpsi, ex quibus ea, quae digna erant memoratu, in unum libellum contuli. tu velim meo .muneri boni consulas et, si hoc contentus non fueris, lectites Graecos, linteos etiam libros requiras, quos Ulpia tibi bibliotheca, cum volueris, ministrabit. Lucius Annaeus Seneca senior, Controversiae .pr.. Controversiarum Liber Primus Seneca Novato, Senecae, Melae filiis salutem. Exigitis rem magis iucundam mihi quam facilem .pr..iubetis enim quid de his declamatoribus sentiam qui in aetatem meam inciderunt indicare, et si qua memoriae meae nondum elapsa sunt ab illis dicta colligere, ut, quamvis notitiae vestrae subducti sint, tamen non credatis tantum de illis sed et iudicetis. Est, fateor, iucundum mihi redire in antiqua studia melioresque ad annos respicere, et vobis querentibus quod tantae opinionis viros audire non potueritis detrahere temporum iniuriam. Sed .cum multa iam mihi ex meis desideranda senectus fecerit, oculorum aciem retuderit, aurium sensum hebetaverit, nervorum firmitatem fatigaverit, inter ea quae rettuli memoria est, res ex omnibus animi partibus maxime delicata et fragilis, in quam primam senectus incurrit. Hanc aliquando adeo in me floruisse ut non tantum ad usum sufficeret sed in miraculum usque procederet non nego; nam et duo milia nominum recitata quo erant ordine dicta reddebam, et ab his qui ad audiendum praeceptorem mecum convenerant singulos versus a singulis datos, cum plures quam ducenti efficerentur, ab ultimo inci- piens usque ad primum recitabam. Nec ad con- .plectenda tantum quae vellem velox mihi erat mem- oria, sed etiam ad continenda quae acceperat solebat bonae fidei esse nunc et aetate quassata et longa desidia, quae iuvenilem quoque animum dissolvit, eo perducta est ut, etiamsi potest aliquid praestare, non possit promittere. Diu ab illa nihil repetivi nunc quia iubetis quid possit experiar et illam omni cura scrutabor. Ex parte enim bene spero nam quaecumque apud illam aut puer aut iuvenis deposui, quasi recentia aut modo audita sine cunctatione profert; at si qua illi intra proximos annos commisi, sic perdidit et amisit ut, etiamsi saepius ingerantur, totiens tamen tam- quam nova audiam. Ita ex memoria mea quantum .vobis satis sit superest; neque enim de his me interrogatis quos ipsi audistis, sed de his qui ad vos usque non pervenerunt. Fiat quod vultis mittatur senex in scholas. Illud necesse est inpetrem, ne me quasi certum aliquem ordinem velitis sequi in contrahendis quae mihi occurrent; necesse est enim per omnia studia mea errem et passim quidquid obvenerit adprehendam. Controversiarum sententias fortasse pluribus locis .ponam in una declamatione dictas; non enim sem- per dum quaero aliquid invenio, sed saepe quod quaerenti non comparuit aliud agenti praesto est; quaedam vero, quae obversantia mihi et ex aliqua parte se ostendentia non possum occupare, eadem securo et reposito animo subito emergunt; aliquando etiam seriam rem agenti et occupato sententia diu frustra quaesita intempestive molesta est. Necesse est ergo me ad delicias conponam memoriae meae quae mihi iam olim precario paret. Facitis autem, iuvenes mei, rem necessariam et .utilem quod non contenti exemplis saeculi vestri prioris quoque vultis cognoscere. Primum quia, quo plura exempla inspecta sunt, plus in eloquentiam proficitur. Non est unus, quamvis praecipuus sit, imitandus, quia numquam par fit imitator auctori. Haec rei natura est semper citra veritatem est similitudo. Deinde ut possitis aestimare in quantum cotidie ingenia decrescant et nescio qua iniquitate naturae eloquentia se retro tulerit quidquid Romana facundia habet quod insolenti Graeciae aut opponat aut praeferat circa Ciceronem effloruit; omnia in- .genia quae lucem studiis nostris attulerunt tunc nata sunt. In deterius deinde cotidie data res est, sive luxu temporumnihil enim tam mortiferum ingeniis quam luxuria estsive, cum pretium pulcherrimae rei cecidisset, translatum est omne certamen ad turpia multo honore quaestuque vigentia, sive fato quodam, cuius maligna perpetuaque in rebus omni- bus lex est ut ad summum perducta rursus ad in- fimum, velocius quidem quam ascenderant, relaban- tur. Torpent ecce ingenia desidiosae iuventutis nec in .unius honestae rei labore vigilatur; somnus lan- guorque ac somno et languore turpior malarum rerum industria invasit animos cantandi saltandique obscena studia effeminatos tenent, et capillum frangere et ad muliebres blanditias extenuare vocem, mollitia corporis certare cum feminis et inmundissimis se excolere munditiis nostrorum adulescentium speci- men est. Quis aequalium vestrorum quid dicam .satis ingeniosus, satis studiosus, immo quis satis vir est? Emolliti enervesque quod nati sunt in vita manent, expugnatores alienae pudicitiae, neglegentes suae. In hos ne dii tantum mali ut cadat eloquentia quam non mirarer nisi animos in quos se conferret eligeret. Erratis, optimi iuvenes, nisi illam vocem non M. Catonis sed oraculi creditis. Quid enim est oraculum? nempe voluntas divina hominis ore enun- tiata; et quem tandem antistitem sanctiorem sibi in- venire divinitas potuit quam M. Catonem per quem humano generi non praeciperet sed convicium faceret? Ille ergo vir quid ait? Orator est, Marce fili, vir bonus dicendi peritus. Ite nunc et .in istis vulsis atque expolitis et nusquam nisi in libi- dine viris quaerite oratores. Merito talia habent exempla qualia ingenia. Quis est qui memoriae studeat? quis est qui non dico magnis virtutibus sed suis placeat? Sententias a disertissimis viris iactas facile in tanta hominum desidia pro suis dicunt, et sic sacerrimam eloquentiam, quam praestare non possunt, violare non desinunt. Eo libentius quod exigitis faciam, et quaecumque a celeberrimis viris facunde dicta teneo, ne ad quemquam privatim per- tineant, populo dedicabo. Ipsis quoque multum praestaturus videor, quibus .oblivio inminet nisi aliquid quo memoria eorum producatur posteris tradetur. Fere enim aut nulli commentarii maximorum declamatorum ex- tant aut, quod peius est, falsi. Itaque ne aut ignoti sint aut aliter quam debent noti, summa cum fide suum cuique reddam. Omnes autem magni in elo- quentia nominis excepto Cicerone videor audisse; ne Ciceronem quidem aetas mihi eripuerat, sed bellorum civilium furor, qui tunc orbem totum perva- gabatur, intra coloniam meam me continuit alioqui in illo atriolo in quo duos grandes praetextatos ait secum declamasse potui adesse, illudque ingenium quod solum populus Romanus par imperio suo habuit cognoscere, et, quod vulgo aliquando dici solet, sed in illo proprie debet, potui vivam vocem audire. Declamabat autem Cicero non quales nunc contro- .versias dicimus, ne tales quidem quales ante Ciceronem dicebantur, quas thesis vocabant. Hoc enim genus materiae quo nos exercemur adeo novum est ut nomen quoque eius novum sit controversias nos dicimus; Cicero causas vocabat. Hoc vero alter- um nomen Graecum quidem, sed in Latinum ita translatum ut pro Latino sit, scholastica, contro- versia multo recentius est, sicut ipsa declamatio apud nullum antiquum auctorem ante Ciceronem et Calvum inveniri potest, qui declamationem a dictione distinguit; ait enim declamare iam se non mediocriter, dicere bene; alterum putat domes- ticae exercitationis esse, alterum verae actionis. Modo nomen hoc prodiit; nam et studium ipsum nuper celebrari coepit ideo facile est mihi ab incunabulis nosse rem post me natam. In aliis autem an beneficium vobis daturus sim .nescio, in uno accipio Latronis enim Porcii, carissimi mihi sodalis, memoriam saepius cogar retrac- tare, et a prima pueritia usque ad ultimum eius diem perductam familiarem amicitiam cum voluptate maxima repetam. Nihil illo viro gravius, nihil suavius, nihil eloquentia sua dignius; nemo plus ingenio suo imperavit, nemo plus indulsit. In utramque partem vehementi viro modus deerat nec intermittere studium sciebat nec repetere. Cum se ad scribendum concitaverat, iungebantur .noctibus dies, et sine intervallo gravius sibi instabat, nec desinebat nisi defecerat; rursus cum se remiser- at, in omnes lusus, in omnes iocos se resolvebat; cum vero se silvis montibusque tradiderat, in silvis ac montibus natos, homines illos agrestis, laboris patientia et venandi sollertia provocabat, et in tantam perveniebat sic vivendi cupiditatem ut vix posset ad priorem consuetudinem retrahi. At cum sibi iniecerat manum et se blandienti otio abdux- erat, tantis viribus incumbebat in studium ut non tantum nihil perdidisse sed multum adquisisse de- sidia videretur. Omnibus quidem prodest subinde .animum relaxare; excitatur enim otio vigor, et omnis tristitia, quae continuatione pertinacis studii ad- ducitur, feriarum hilaritate discutitur nulli tamen intermissio manifestius proderat. Quotiens ex intervallo dicebat, multo acrius violentiusque dicebat; exultabat enim animo novato atque integro robore, et tantum a se exprimebat quantum concupi- erat. Nesciebat dispensare vires suas, sed inmoderati adversus se imperii fuit, ideoque studium eius pro- hiberi debebat quia regi non poterat. Itaque sole- bat et ipse, cum se assidua et numquam intermissa contentione fregerat, sentire ingenii lassitudinem, quae non minor est quam corporis, sed occultior. Corpus illi erat et natura solidum et multa ex- .ercitatione duratum, ideoque numquam impetus ardentis animi deseruit. Vox robusta, sed surda, lucubrationibus et neglegentia, non natura infuscata; beneficio tamen laterum extollebatur, et, quamvis inter initia parum attulisse virium videretur, ipsa actione adcrescebat. Nulla umquam illi cura vocis exercendae fuit; illum fortem et agrestem et Hispa- nae consuetudinis morem non poterat dediscere utcumque res tulerat, ita vivere, nihil vocis causa fac- ere, non illam per gradus paulatim ab imo ad summum perducere, non rursus a summa contentione paribus intervallis descendere, non sudorem unctione dis- cutere, non latus ambulatione reparare. Saepe .cum per totam lucubraverat noctem, ab ipso cibo sta- tim ad declamandum veniebat. Iam vero quin rem inimicissimam corpori faceret vetari nullo modo poterat post cenam fere lucubrabat, nec patiebatur alimenta per somnum quietemque aequaliter digeri, sed perturbata ac dissipata in caput agebat; itaque et oculorum aciem contuderat et colorem mutaverat. Memoria ei natura quidem felix, plurimum tamen arte adiuta. Numquam ille quae dicturus erat ediscendi causa relegebat edidicerat illa cum scrip- serat. Id eo magis in illo mirabile videri potest quod non lente et anxie sed eodem paene quo dicebat impetu scribebat. Illi qui scripta sua torquent, qui .de singulis verbis in consilium eunt, necesse est quae totiens animo suo admovent novissime adfig- ant; at quorumcumque stilus velox est, tardior memoria est. In illo non tantum naturalis memor- iae felicitas erat, sed ars summa et ad conprehenden- da quae tenere debebat et ad custodienda, adeo ut omnes declamationes suas quascumque dixerat teneret etiam. Itaque supervacuos sibi fecerat codices; aiebat se in animo scribere. Cogitata dicebat ita ut in nullo umquam verbo eum memoria deceperit. Historiarum omnium summa notitia iubebat aliquem nominari ducem et statim eius acta cursu reddebat adeo quaecumque semel in ani- mum eius descenderant in promptu erant. Video vos, iuvenes mei, plus iusto ad hanc eius .virtutem obstupescere; alia vos mirari in illo volo hoc, quod tantum vobis videtur, non operosa arte tradi potest. Intra exiguum paucissimorum dierum tem- pus poterit quilibet facere illud quod Cineas fecit, qui missus a Pyrrho legatus ad Romanos postero die novus homo et senatum et omnem urbanam circumfusam senatui plebem nominibus suis persalu- tavit; aut quod ille fecit qui recitatum a poeta nov- um carmen dixit suum esse et protinus ex memoria recitavit, cum hoc ille cuius carmen erat facere non posset; aut quod fecit Hortensius, qui a Sisenna provocatus in auctione persedit per diem totum et omnes res et pretia et emptores ordine suo argen- tariis recognoscentibus ita ut in nulla re falleretur recensuit. Cupitis statim discere? Suspendam cu- piditatem vestram et faciam alteri beneficio locum; interim hoc vobis in quo iam obligatus sum persol- vam. Plura fortasse de Latrone meo videor vobis quam .audire desiderastis exposuisse; ipse quoque hoc fu- turum provideram, ut memoriae eius quotiens oc- casio fuisset difficulter avellerer. Nec his tamen ero contentus; sed quotiens me invitaverit memoria, libentissime faciam ut illum totum et vos cognoscatis et ego recognoscam. Illud unum non differam, fals- am opinionem de illo in animis hominum convaluisse putant enim fortiter quidem sed parum subtiliter eum dixisse, cum in illo, si qua alia virtus fuit, et sub- tilitas fuerit. Id, quod nunc a nullo fieri animadverto, semper .fecit antequam dicere inciperet, sedens quaestiones eius quam dicturus erat controversiae proponebat. Quod summae fiduciae est ipsa enim actio multas latebras habet, nec facile potest, si quo loco subtilitas defuit, apparere, cum orationis cursus audientis iudicium impediat, dicentis abscondat; at ubi nuda proponuntur membra, si quid aut numero aut ordine excidit manifestum est. Quid ergo? unde haec de illo fama? Nihil est iniquius his qui nus- quam putant esse subtilitatem nisi ubi nihil est praeter subtilitatem; et in illo cum omnes oratoriae virtutes essent, hoc fundamentum superstructis tot et tantis molibus obruebatur, nec deerat in illo sed non eminebat. Et nescio an maximum vitium sub- tilitatis sit nimis se ostendere. Magis nocent in- sidiae quae latent utilissima est dissimulata subtili- tas, quae effectu apparet, habitu latet. Interponam itaque quibusdam locis quaestiones .controversiarum, sicut ab illo propositae sunt, nec his argumenta subtexam, ne et modum excedam et propositum, cum vos sententias audire velitis et quidquid ab illis abduxero molestum futurum sit. Hoc quoque Latro meus faciebat, ut sententias amaret. Cum condiscipuli essemus apud Marullum rhetorem, hominem satis aridum, paucissima belle, sed non vulgato genere dicentem, cum ille exilitatem orationis suae imputaret controversiae et diceret necesse me est per spinosum locum ambulantem suspensos pedes ponere, aiebat Latro non mehercules tui pedes spinas calcant, sed habent; et statim ipse dicebat sententias quae interponi argumentis cummaxime declamantis Marulli poss- ent. Solebat autem et hoc genere exercitationis uti, .ut aliquo die nihil praeter epiphonemata scriberet, aliquo die nihil praeter enthymemata, aliquo die nihil praeter has translaticias quas proprie sententias dicimus, quae nihil habent cum ipsa controversia inplicitum, sed satis apte et alio transferuntur, tamquam quae de fortuna, de crudelitate, de saeculo, de divitiis dicuntur; hoc genus sententiarum supellec- tilem vocabat. Solebat schemata quoque per se, quaecumque controversia reciperet, scribere. Et putant illum homines hac virtute caruisse, cum in- genium quidem eius et hac dote abundaverit? Iudicium autem fuit strictius; non placebat illi orat- ionem inflectere nec umquam recta via decedere nisi cum hoc aut necessitas coegisset aut magna suas- isset utilitas. Schema negabat decoris causa .inventum, sed subsidii, ut quod palam aures offensurum esset si palam diceretur, id oblique et furtim subreperet. Summam quidem esse dement- iam detorquere orationem cui esse rectam liceret. Sed iam non sustineo diutius vos morari scio quam odiosa res mihi sit Circensibus pompa. Ab ea controversia incipiam quam primam Latronem meum declamasse memini admodum iuvenem in Marulli schola, cum iam coepisset ordinem ducere. DIVI CLAVDII ΑΠΟΚΟΛΟΚΥΝΤΩΣΙΣ Quid actum sit in caelo ante diem III idus Octobris anno nouo, ..initio saeculi felicissimi, uolo memoriae tradere. nihil nec off- ensae nec gratiae dabitur. haec ita uera. si quis quaesiuerit unde sciam, primum, si noluero, non respondebo. quis coacturus est? ego scio me liberum factum, ex quo suum diem obiit ille, qui uerum prouerbium fecerat, aut regem aut fatuum nasci opor- tere. si libuerit respondere, dicam quod mihi in buccam uenerit. .quis umquam ab historico iuratores exegit? tamen si necesse fuerit auctorem producere, quaerito ab eo qui Drusillam euntem in caelum uidit idem Claudium uidisse se dicet iter facientem non passibus aequis. uelit nolit, necesse est illi omnia uidere quae in caelo aguntur Appiae uiae curator est, qua scis et diuum Augustum et Tiberium Caesarem ad deos isse. hunc si inter- .rogaueris, soli narrabit coram pluribus numquam uerbum faciet. nam ex quo in senatu iurauit se Drusillam uidisse caelum ascendentem et illi pro tam bono nuntio nemo credidit quod uiderit, uerbis conceptis affirmauit se non indicaturum etiam si in medio foro hominem occisum uidisset. ab hoc ego quae tum audiui, certa clara affero, ita illum saluum et felicem habeam. iam Phoebus breuiore uia contraxerat arcum .. lucis et obscuri crescebant tempora Somni, iamque suum uictrix augebat Cynthia regnum, et deformis Hiems gratos carpebat honores diuitis Autumni iussoque senescere Baccho carpebat raras serus uindemitor uuas. puto magis intellegi si dixero mensis erat October, dies III idus .Octobris. horam non possum certam tibi dicere facilius inter philosophos quam inter horologia conueniet tamen inter sextam et septimam erat. nimis rustice! adeo his adquiescunt .omnes poetae, non contenti ortus et occasus describere, ut etiam medium diem inquietent tu sic transibis horam tam bonam? iam medium curru Phoebus diuiserat orbem . et propior Nocti fessas quatiebat habenas obliquo flexam deducens tramite lucem Claudius animam agere coepit nec inuenire exitum poterat. Quintus Serenus Sammonicus, Liber Medicinalis pr. QVINTI SERENI LIBER Praefatio Phoebe, salutiferum quod pangimus adsere carmen pr.inuentumque tuum prompto comitare fauore. tuque, potens artis, reduces qui tradere uitas nosti et in caelum manes reuocare sepultos, qui colis Aegeas, qui Pergama quique Epidaurum, qui quondam placida tectus sub pelle draconis Tarpeias arces atque inclita templa petisti depellens taetros praesenti numine morbos huc ades et quicquid cupido mihi saepe locutus firmasti, cunctum teneris expone papyris. Ad capitis curationem balsama si geminis instillans auribus addas, .tum poteris alacrem capitis reparare uigorem. uel quae septenis censentur gramina nodis utiliter nectes uel corno ex arbore sertum. puleiumue potens una super aure locabis aut illud mixto coctum clementer aceto cauta nare trahes; seu uisco lintea nexo induces fronti seu tritae gramina mentae; spongia cum tepidis adnexa liquoribus imbris profuit aut hedera ex oleo colata uetusto; profuit et cocleis frontem tractare minutis. si nocuit cerebro uiolentia solis aperto, saepe chelidonia ex acido perducta liquore sanauit; prosunt et amica papauera somno, si prius in lento madefacta terantur oliuo. Hemicranio medendo portio si capitis morbo temptatur acuto, .alia diuersam lana contecta per aurem inducta prosunt et eodem balsama pacto; alia uel ternis piperis terna addita granis trita linis certam dabit haec tibi cura salutem. Ad porriginem depellendam est insensibilis morbus, sed noxia formae, .cum caput immensa pexum porrigine ninguit, copia farris uti frendentibus edita saxis. hanc poterit maluae radix decocta leuare; aut tu fenuculum nitrumque et sulphura uiua contere, deinde caput permixtis ablue cunctis; furfuribusue nouis durum miscebis acetum, ut uarios crines tali des unguine puros; prodest et tarda demptus testudine sanguis et prodest cedro demissus ab arbore sucus. desinet interea glomerari farrea nubis cessabitque grauis crebrae porriginis imber. Ad capillos tinguendos quos pudet aetatis longae, quos sancta senectus .offendit, cupiunt properos si abscondere canos et nigrum crinem fuco simulare doloso, his prodest acri contrita cupressus aceto uel frons lentisci uel tristia poma sabuci; lumbrici quoque terrestres miscentur oliuo et iuuenem praestant rediuiuo flore capillum. praeterea niueum poterit depellere uultum resina ex facili cera uiscoque coacta. ad rutilam speciem nigros flauescere crines unguento cineris praedixit Tullius auctor. si praegnans artus captiui soricis edit, dicuntur fetus nigrantia lumina fingi. Ad pthiriasin arcendam noxia corporibus quaedam de corpore nostro .progenuit natura uolens abrumpere somnos, sensibus et monitis uigiles intendere curas. sed quis non paueat Pherecydis fata tragoedi, qui nimio sudore fluens animalia taetra eduxit, turpi miserum quae morte tulerunt. Sylla quoque infelix tali languore peresus corruit et foedo se uidit ab agmine uinci. saepius ergo decet mordax haurire sinapi, uel nitro ac sale permixtis acidoque liquore laxatis, ut sint simul alia, tangere corpus, aut lacrimis hederae aut suco perducere cedri, quin etiam furfur mixto medicatur aceto. unda maris lendes capiti deducet iniquas et quicquid crebri defendit silua capilli. Prurigini, papulis et scabie arcendis inlotus sudor uel copia nobilis escae .saepe graui scabie correptis asperat artus. ergo lutum prodest membris adhibere fricatis, quod facit ex asino saccatus corporis umor; nec pudeat tractare fumum, quod bucula fudit; stercoris ex porco cinerem confundito lymphis, sic pauidum corpus dextra parcente foueto; proderit ex oleo puluis, quem congerit alte dulcibus ex latebris patiens formica laborum conuenit hinc tepido lita tradere corpora soli. feruentes papulas papiro curato liquenti, aut acido Baccho miscebis farra lupini atque hinc in calido percurres membra lauacro. pruritus autem salsos leuat umor aceti siue maris rabidi sudor cocleaeque minutae, quarum contactu perimetur acerba libido. Phrenesi et capiti purgando ex uitio cerebri phrenesis furiosa mouetur .amissasque refert frendens amentia uires, siue calens febris iactatos exedit artus siue meri gustus seu frigoris efficit aura. conuenit calidis pecudum pulmonibus apte tempora languentis medica redimire corona. inlotis etiam lanis suffire memento cerritum; saepe horrendi medicantur odores. non semper praesens dolor est sanabilis ergo cura magis prodest uenturis obuia morbis atque ideo sanos etiam curarier est par. purgatur cerebrum mansa radice pyrethri, unguitur et sucis, dederit quos parua sabucus, expressusque hederae mandatur naribus umor aut mixtum rutae cerebro instillatur acetum. Defluxu capillorum et maculis capitis tollendis defluit expulsus morbo latitante capillus, .si raro lauitur; seu uis epota ueneni seu salamandra potens nullisque obnoxia flammis eximium capitis tactu deiecit honorem. nonnunquam uariant maculae paruisque parumper orbibus aspersum ducit noua uulnera tempus. uipereae pellis cinerem his addito rebus roboreasue pilas ursino iungito seuo uel testudineo mala permulceto cruore. Vmoribus et perfrictionibus sedandis saepe ita peruadit uis frigoris ac tenet artus, .ut uix quaesito medicamine pulsa recedat. si ranam ex oleo decoxeris, abice carnem, membra foue. parili ratione rigorem urticae semen perceptaque frigora uincit. et ceruina potest mulcere medulla rigorem. decoctum raphani semen cum melle uorabis. siue fel ursinum tepefacta dilue lympha proderit hoc potu; seu cassis ostrea testis usta dabit cinerem, qui pro sale sumptus in escis decutiet gelidum calefacto uertice uirus. nonnullus liquidum sugit mulsumque sinapi palatoque agitat pariter retinensque uomensque. alia nonnulli mandunt oleiue liquore perfundunt calido cerebrum nasique latebras. quidam lactucae credunt prodesse sapores. curandi modus hic et suauis et utilis idem est. Elephantiasi propellendae est elephans morbus tristi quoque nomine dirus, .non solum turpans infandis ora papillis, sed cita praecipitans funesto fata ueneno huic erit aduersus cedri de cortice sucus mustelaeque cinis uel fusus sanguis ab illa. nonnulli dixere serum prodesse bibendo. mentastri folium potu apposituque salubre est, nec frustra bulbos et sulfura iungit aceto qui cupit horribiles ad pristina reddere uultus. praeterea nitrum debes cum melle iugatum spargere lacte bouis, uarias sic unguere frontes. cerussam et chartam, quam gens Aegyptia mittit, ture simul misceque oleo, quod flore rosarum conditum est line sic faciem, sic redde salutem. Cutis et faciei uitiis propellendis inuida si maculat faciem lentigo decoram .nec prodesse ualent naturae dona benignae, erucam atque acidum laticem simul inline malis; proderit et bulbus mellis dulcedine uictus, crudaue dulcacido miscebis rapa liquori, sanguine uel leporis morbus delebitur oris. frons salicis cum flore suo contrita medetur. saepiolae cineres ex ossibus omnia leuant. cygneos adipes hilaro misceto Lyaeo omne malum propere maculoso ex ore fugabis. horrebit si liuor atrox aut nigra cicatrix, attrito sapone genas purgare memento. rugarum sulcos lentisci mastice tendes. si uero uitium est quod ducit ad impete nomen, hoc matutina poteris cohibere saliua seu folio platani, quod mansum mane uorabis. foeda fluunt curui quae purgamenta cameli urentur cineremque dabunt, iungentur aceto mascula tura simul, diuinaque cura ualebit. Aurium uitiis succurrendis cum saeuus teneras dolor alte sauciat aures, .fraxinea in flammis fundit quem talea sucum instilla siue obscaenos ex uirgine rores aut sucum, ex folio dederit quem populus alba. saepe chelidoniae rapidum sociatur acetum adiunctoque nitro procedit cura salubris. mentastri liquor expressus conducere fertur. infectum uiolis oleum bene consulit auri. annosa rubros si legeris arbore uermes, ex oleo tere sic tepidos infunde dolenti. si uero obstrusa sensus morietur in aure, lumbricos terrae seuumque ex ansere rauco excoque uel ueterem poteris dissoluere morbum. fella bouis surdis etiam prodesse loquuntur, si iungas olidae graue quod minxere capellae. si uero incautas animal penetrauerit aures, proderit admixto pauidi fel muris aceto. at si lympha nocens peruaserit, anseris aptus immittetur adeps caeparum non sine suco, qui grauis est oculis, sensum tamen auribus auget. uis et Phoebigenae diuinam discere curam? si qua uel annosis confecta doloribus auris plectitur, hoc uno medicamine cuncta uigebit. alia tu septem numero septemque lupinos ceruinam dabis in testam, tum Delphica frondis addatur, mixto totum feruescat aceto doctus eris tepidos illinc immittere rores. Oculorum dolori mitigando summa boni est alacres homini contingere uisus, .quos quasi custodes defensoresque pericli prospiciens summa natura locauit in arce, sic tamen ut nullos paterentur desuper ictus atque supercilio pauidi tegerentur opaco. sed dolor immeritum lumen si forte lacessit, lana madens oleo noctu conectitur apte uiuentisue nepae lumen gestatur amicum. ex folio caulis cineres confractaque tura et laticem Bacchi fetae cum lacte capellae desuper induces atque una nocte probabis. Hyblaei mellis sucus cum felle caprino subueniunt oculis dira caligine pressis. Vettonicae mansus siccabit lumina sucus. si tenebras oculis obducit pigra senectus, expressae marathro guttae cum melle liquenti detergere malum poterunt uel uulturis atri fella, chelidonio fuerint quae gramine mixta haec etiam annosis poterunt succurrere morbis. fel quoque de gallo mollitum simplice lympha exacuit puros dempta caligine uisus. siue columbarum fimus admiscetur aceto seu fel perdicis parili cum pondere mellis. uina chelidoniae simili ratione iugantur efficiuntque suo praeclaros unguine uisus, aspera quin etiam mulcent et rupta reducunt. si genus est morbi, miserum quod lumen adurit, hic calor infuso mitescit lacte canino. si tumor insolitus typho se tollet inani, turgentes oculos uili circumline caeno. anguibus ereptos adipes aerugine misce hi poterunt ruptas oculorum iungere partes. si uero horrendum ducent glaucomata plumbum, spiritus alterius prodest, qui grana cumini pallentis mandens uisus exalat in ipsos. Dentium uitio et oris fetori medendo haud facile est acrem dentis tolerare laborem .quo magis est aequum medicam pernoscere curam. cum Baccho uiolas incoxeris, ore teneto. mansus item prodest sucis oleaster acerbis hinc oscedo fugit, linguae quoque uulnera cedunt. cum uino piper et nitro tepidum inde dolenti. saepe chelidoniae suco uel lacte capellae sanescunt dentes aut tauri felle iuuantur. aut acidi latices clauso uoluuntur in ore. manditur apta rubus gingiuis et bona labris. lentiscus myrtusque emendant oris odorem. quod uero assumpsit nomen de dente fricando, ceruino ex cornu cinis est, aut ungula porcae torrida, uel cinis ex ouis, sed non sine uino, muricis aut tosti uel bulbi extincta fauilla. ambitiosa putas? sunt ista salubria cunctis. exesos autem dentes si forte quereris, ure fimum muris, patulis et hiatibus adde; uel cinerem dentis ceruini extinguere aceto conuenit atque cauis immittere partibus apte. prodest et puluis lumbrici corpore tosto. ora ambusta cibo sanabis lacte canino. saepe etiam gelida gingiuas collue lympha, dentibus ut firmum possis seruare uigorem. si uero infandum proserpit ad intima uulnus, permisceto salem parili cum pondere turis hinc tractato locum miram experiere medelam. aut tu sume pilam, quae caudis haeret ouinis haec siccata dabit molles et fracta farinas, huius et attritu taetrum mulcebitur ulcus. Vuae faucibus collo et quae mollienda sunt medendis aegrescunt tenerae fauces, cum frigoris atri .uis subiit uel cum uentis agitabilis aer uertitur atque ipsas flatus grauis inficit undas uel rabidus clamor, fracto cum forte sonore plenum radit iter. sic est Hortensius olim absumptus; causis etenim confectus agendis obticuit cum uox domino uiuente periret et nondum extincti moreretur lingua diserti. ergo omni studio quaeres inhibere dolorem. simplicibus lymphis confunditur aerium mel, additur excussus niuea similagine furfur decocta haec clauso simul exercentur in ore. praeterea fauces extrinsecus unguere prodest ursino et tauri seuo cerisque remissis, omnia quae geminis aequabis lancibus ante. disce etiam miram ex humili medicamine curam. Attiaco melli iunges agreste papauer decoctumque simul mandes mansumque uorabis. crinitae porri radices quinque coquantur, hinc aqua non feruens uoluatur fauce sonora nec tamen in stomachum descendat gutta patentem. si uero adflictam languor deiecerit uuam, tunc horas aliquot pronus recubare memento; aut illam puluis tosti releuabit anethi aut cinis ex coclea uel torrida brassica flammis. angina uero mixtum sale poscit acetum, quod refert clauso uersatum agitare palato. at si ceruices durataque colla rigebunt, mira loquor geminus mulcebitur unguine poples hinc longum per iter neruos medicina sequetur; anseris aut pingui torpentia colla fouebis. inditur et ualido multum lens cocta in aceto aut caprae fimus ex bulbo aut ceruina medulla hoc etiam inmotos flectes medicamine neruos. quos autem uocitant tolles, attingere dextra debebis, qua gryllus erit pressante peremptus. Tussi et choleribus medendis noxia si cholerum penitus saeuire uenena .perspicies, cocta lactucae fronde leuabis, proderit et caules adsumere saepe madentes. interdum fauces tussi quatiuntur atroci alia tum sumis decocta et melle peruncta, semina uel raphani permixto dulcia melle. aut si fraxinea semen de fronde reuellis, interiora uora, uetitus contingere dente. ouum melle teres domitum feruentibus undis marrubiumue potens haec faucibus optima sumes frenabisque grauem facili medicamine tussim. Stomacho et digestioni qui stomachum regem totius corporis esse .contendunt, uera niti ratione uidentur. huius enim ualidus firmat tenor omnia membra aut contra eiusdem franguntur cuncta dolore. quin etiam, nisi cura iuuat, uitiare cerebrum fertur et integros illinc auertere sensus. lactucae semen nigrae, quod lignea pila triuerit, admixto ieiunus sumito melle; sed coclear trinum gustu tibi sufficit uno. aut tritum semen raphani mulsumque iuuabit; siue duae partes apsinthi ac tertia rutae decoctis potantur aquis siliquaeque madentes, semina uel marathri fetae cum lacte capellae; puleium quoque decoctum curabit amice. et potu et fotu stomacho conducit acetum. seu cocleas undis calefactas ac prope uictas suppositis torre prunis uinoque garoque perfusas cape sed prodest magis esse marinas. at male digestis si crapula saeuiet escis, ex pipere et calida florem de rore marino ebibe; seu salibus piper adde et tenue cuminum, quae coctis iunges epulis ac rapta uorabis. aut cubitum pergens sucum cape tristis aceti. uentriculus mergi tactus sale theriacusque tosto pane super, piperis quoque puluere multo miscetur capies diuinum munus in istis. proderit hoc stomacho, uictas et concoquet escas grana peregrini piperis diffindito quinque, nicolao molli quae mane inserta capesses. Felli uomitu et pthisi lutea si crescent et cunctis noxia fella, .alia parua nouem, piperis tot permole grana, quae cyatho diluta gari mandesque bibesque haec iterum septena capis, post denique quina. praeterea caules, si frondet passa, sabuci decoctos sale permisces ac spargis oliuo tum capis ac tali auxilio fella horrida purgas. prosunt et pelagi latices, quos pondere iusto dulcibus adsocias lymphis mellique liquenti. et niueus prodest ex ubere sucus asellae, si tepido uinum infundas ac mella piperque. at uomitum radix narcissi pota mouebit. si uero pthisis annoso sedet improba morbo, intritas uino cocleas hausisse iuuabit. proderit et ueteris seui pila sumpta suilli, quo scapulas quoque perducit medicina salubris. Mammis sanandis uel stringendis ubera fecundo ualde lactentia suco .saepe sibi noxae nimium manando fuerunt faece igitur ualida saeui reprimentur aceti. post partum tumidas iniuste adsurgere mammas interdum aspicies harum mala commemoratur murinum fimus ex pluuio sedare liquore. sin autem clausas penitus dolor angit acerbus, lumbricis terrae turgentes ungue corymbos. si castigatas studium est praestare papillas, ex hedera sertis ambas redimire memento, protinus et raptas fumis mandare coronas; anseris aut seuum pariter cum lacte tepenti aut ouum inlinito, tulerit quod garrula perdix. praeterea pluuio decocta papauera rore haerescant, multis post absoluenda diebus. uis et Phoebigenae caelestia sumere dona, ubera cum taetris laniata doloribus horrent? nauis ramentum et quae nomine prasion herba est et quae uulgari sermone insana uocatur Graecus hyoscyamon propria scit dicere lingua nec non et calami radix lapathique legumen mixta dabunt miras experto crede medelas. Reiectioni cibi aut sanguinis abstinendae si stomachus nondum concoctas expuit escas .et magis atque magis uitium recolendo ualescit, alia caedemus crebrumque trahemus odorem. sin etiam rutilus referetur pectore sanguis, sorbitio mentae, raphanus uel cocta iuuabit. saepe lapis teritur specularem nomine dicunt et mixtis hauritur aquis sistitque cruorem. uritur interdum raptus de subere cortex, et cinis ex calido prodest epota Lyaeo; ouorum cinis aut coclearum aut denique melis aut cinis ex salicum ramis prodesse putatur; aut platani pilulas acri infundemus aceto nullus erit sanguis, quem non cibus iste moretur. Iecoris et lateris uitiis medendis si mollis iecoris fibras dolor angit acerbus, .protinus ex mulsa potanda elelisphagus herba est, sumitur aut semen, quod fraxinus alta profudit, uulturiiue iecur uel ius perdicis apricae. praeterea simili dragma pix dura piperque franguntur; sic in mollito puluere iuncta egelidis miscentur aquis recreantque bibentem. absinthi quoque decocti potabitur humor. si latus immeritum morbo temptatur acuto, accensum tingues lapidem stridentibus undis, hinc bibis; aut aceris radicem tundis et una cum uino capis hoc praesens medicamen habetur. quid referam multis conposta Philonia rebus, quid loquar antidotus uarias? dis ista requirat, at nos pauperibus praecepta dicamus amica. nec non et iecoris quaeretur fibra lupini iungeturque simul costum foliumque piperque; diluta quae duro dantur potanda Lyaeo. est et uis morbi, quod telum commemoratur, cum subito dolor insanus furit incitus ictu Persicus huic potum e nucleo dabit interiore; quae mihi cura satis casu monstrante probata est. Spleni curando quando lien tumido circumligat ilia uinclo .et plena splenis demonstrant membra rigorem, mollibus ex hederae tornantur pocula lignis hinc trahet adsuetos aeger quoscunque liquores. aut uiridis coctorum holerum potabitur unda. proderit exsucto fluuialis hirudo cruore, siue myrica potens seu ros cum pane marinus, aut hederae sucus potu apposituque iuuabit. nec non intactam ferro quam uideris alnum, huic liber eripitur ferro sine decoquiturque, donec uictarum pars tertia subsit aquarum hinc medico potu pulsus dolor omnis abibit. nonnulli memorant consumi posse lienem, si qui eruum semper ieiuno sumpserit ore. arida ficus item feruente domatur aceto et trita inlinitur, uel splen apponitur haedi. marrubium in uino potum prodesse loquuntur. praeterea piper ac nepetae cum flore et anethum nicolausque, apio ac boletus iungitur una horum decoctos latices potare salubre est. puleium, abrotonum nitida cum mastice coctum ac thymbrae speciem, quam commemorant cephaloten, praedixit spleni deus Idae posse mederi. dulcia Plautus ait grandi minus apta lieni. splen tumidus nocet et risum tamen addit ineptum, ut mihi Sardonicis uideatur proximus herbis, irrita quae miseris permiscent gaudia fatis. dicitur exsectus faciles auferre cachinnos perpetuoque aeuo frontem praestare seueram. Praecordiis sanandis languida si duro turgent praecordia morbo, .miscetur mulsae farris sextarius undae nec non et lini tunsum siliquaeque legumen haec decocta simul nondumque tepentia nectes. aut quae poma Cydon Cretaeis misit ab oris cocta lines, durum ut possis mollire tumorem. ocima praeterea bulbiue linuntur amari. proderit et lymphis corpus mersare marinis. quin etiam catulum lactantem adponere membris conuenit omne malum transcurrere fertur in illum; cui tamen extincto munus debetur humandi. humanos quoque contactus mala tanta sequuntur et iunctus uitium ducit de coniuge coniux. quod superest styraci iunges ramenta carinae quodque decem ex rebus confit simul atque uocatur, masticis addentur fractae iam mollia farra talibus auxiliis praecordia fota resident. Lumbis et renibus sanandis cum saeuit penitus haerens iniuria lumbis, .igne lapis candens datur exultantibus undis hoc poteris potu tristem superare dolorem. aut pice cum molli nitrum sulphurque et acetum sucida lana rapit contacta calentibus isdem proderit hanc aegris crebro perducere membris. aut caput asparagi cum uino sume uetusto seu mauis adpone modus conducit uterque. aut adipe inmixtum lumbis inductio sulphur. saepe chelidoniam cum suco Palladis addes farraque quae tremulis prosunt sudantia flammis. fertur amygdalinae sucus nucis esse bibendus pinsitur haec tepidoque absorbitur indita fonti. aut tres ex uino cocleas feruescere coges cumque suis domibus franges; piperis quoque grana ter quina adicies potuque iuuaberis illo. furfur item parca fuerit cum feruidus unda, post oleo madidus saccis immittitur aptis, quos uix passuris urentes addito membris. prodest ceruinae uiolens natura medullae. nec nocuit ciceris cocti potasse liquorem; aut mixtam teneris madidamque elelisphacon undis contere tumque simul cum mastice confer anethum quodque decem ex rebus componi ex nomine clarum est his continge locum deus haec mihi certa probauit. Ventris dolori mitigando si dolor insanus tota desaeuit in aluo, .heminis tribus in lymphae ualidam coque rutam atque apium, donec duplex pars desit aquarum potus erit medicus non detractante palato. praeterea niuei sterilis testa uritur oui; quae postquam in taetram fuerit conuersa fauillam, ex calidis potatur aquis et pota medetur. nec non iungenda est utero noua uirga myricae inlaesa haec ferro terraque intacta geratur. aut medio uentris prodest aspargere terram, quam signauerunt uestigia pressa rotarum. proderit et puluis facili sub cardine raptus. quin etiam ex lymphis tritum potare cuminum conueniet, quod iam nobis documenta probarunt. menta quoque hoc pacto medicos dabit hausta sapores. coeliacos autem recreabis pane salubri, quem madido farre efficies ac mollibus ouis, quorum testa fero prius euanescat aceto. refert et teretes bulbos mollire terendo cumque his Lenaei durum potare fluentum. Hydropi depellendae corrupti iecoris uitio uel splenis acerbus .crescit hydrops aut cum siccatae febre medullae atque auidae fauces gelidum traxere liquorem. tum lympha interius uitio gliscente tumescit secernens miseram proprio de uiscere pellem. conueniet tenerae radix decocta sabuci in geminis calidi cyathis potanda Lyaei. fraxineum semen cum Bacchi rore bibendum est. nec non adposito curantur dropace membra, qui subito raptos uentos sucosque mire reuellit. nec non in tepidis conuolues corpus harenis. adposituque leues nepetae gustuque iuuabunt. saepe et scillino pelluntur noxia Baccho. elleboro bene purgatur lymphaticus error. aut huius uice sementis scopulosa genestae miscetur mulsis et cautis ducitur undis. est qui praeualidum fricto sale miscet acetum atque olei suco, refricatque albentia membra aut calido filicis radicem mollit Iaccho, unguine quo frangit uires languoris aquosi. Ventri molliendo saepe cibi specie, uitio uel corporis ipso .potibus aut duris restricta morabitur aluus. uincetur talis mora gramine Mercuriali, cuius aquam cocti minimo cum melle bibemus. prunaque conueniunt, quae mittit clara Damascus. multos praeterea medici componere sucos adsuerunt; pretiosa tamen cum ueneris emptum, falleris frustraque immensa nomismata fundes. quin age et in tenui certam cognosce salutem. aut igitur tectum lana supponis alumen aut edis in patinis tenerae decocta sabuci uel cum lacte caprae salsum mulsumque capessis. crede tamen potum meliorem lactis equini dicitur hic dulces asinae praeuincere sucos. siluestris fici lacrimam prodesse loquuntur. quodque ratis melius uerbis dicemus Horati mitulus et uiles pellunt obstantia conchae. sed cocleas prius est urtica aut furfure pasci purior hinc gustus noxa sine mouerit aluum. saepe thalassomeli adiecto cumulauimus imbri haec purgant, parili fuerint si pondere mixta. Solutioni uentris et dysenteriae compescendae tam uarii casus mortalia saecla fatigant, .ut sint diuersis obnoxia corpora morbis. saepe etenim nimio cursu fluit impetus alui frenatur, mixto cum feruet brassica uino aut cerasi uictum longo iam tempore pomum. sucus Aminei cum pane medetur Iacchi uel bene permixtum calida potatur acetum uile quidem facili factu, tamen utile potu. si laedent medica data purgatoria dextra, adiecto piperis medicatur puluere calda. sin autem longo decurrent intima fluxu atque immane malum multo iam tempore gliscet, torridus ex uino cortex potabitur oui. ramentum niuei credunt prodesse elephanti. arbore Pyramea cortex derepta coquetur axe sub aetherio, tum nigro mixta Lyaeo inmensum poterit potu retinere fluorem. numinis aut iussu cedrini mastice misces mollitamque picem et rasum de nauibus unguen languida quo fidens medicamine membra fouebis. proderit et pueris, quos dentis origo fatigat, castaneas coxisse nuces et sorba uetusta atque apium caulesque, rubus quos fundit acuta potio quae fluidam consumpta morabitur aluum. Lumbricis et taeniis aspurgandis quid non aduersum miseris mortalibus addit .natura, interno cum uiscere taenia serpens et lumbricus edax uiuant inimica creanti? quod genus assiduo laniat praecordia morsu, saepe etiam scandens oppletis faucibus haeret obsessasque uias uitae concludit anhelae. ergo cinis cornu ceruini proderit haustus uel nepetae tritum ex uino uel lacte capellae; nec non et sucus medici potatur aceti. prodest praeterea cum Baccho Persica frondis. Democritus memorat mentae conducere potum. sumitur abrotonum nec non et uile melanthum. alia per sese sanant aut uis coriandri. quin et marrubium decoctum haustumque iuuabit. puleiumue potens et agreste iugatur anethum synthesis haec prodest unda mollita calenti. Colo sedando cum colum, inuisum morbi genus, intima carpit, .mande galeritam uolucrem quam nomine dicunt. aut pauidi leporis madefacta coagula pota. siue apio nepetas tereti cum mastice iunge nec non et species ambas halantis anethi, quarum decoctos patiens haurito liquores. Vessicae et calculo purgando si cui uessicae tardus cunctabitur umor, .haec mora rumpetur uino peruicta uetusto. proderit ex paruis acinos potare sabucis aut hederae sucum aut lacrimosi trita sinapi. nec non resinas ex Oricia terebintho in speciem eruiliae paruos glomerabis in orbos, quos ternos tepida mixtos hausisse medella est. quondam etiam nimio praeceps urina fluento inrigat exuuias obscaenoque inficit imbri tum leporis cerebrum ex uino potare licebit. si dolor internam uessicae concoquet aluum, subueniet radix frondosae epota cupressi puleiumue potens domitum feruentibus undis. si uero in lapides densus conuertitur umor, qui retinent cursus gemitumque dolore frequentant, saxifragam seu spongiten succurrere credunt. praeterea semen myrti siluestris Iaccho atque oleo mixtum bibitur, nec desit acetum, uinaque sumantur fricto condita cumino; siue palumborum capitur fimus acre ferorum dulcacidis sparsum sucis trituque solutum; nec non obscaenus caprae potabitur humor obruet hic morbum labefactaque saxa remittet. Conceptioni et partui inrita coniugii sterilis si munera languent .nec subolis spes est multos iam uana per annos femineo fiat uitio res necne, silebo hoc poterit magni quartus monstrare Lucreti sed natura tamen medicamine uicta potenti saepe dedit fetus studio curante paratos. aut igitur leporis consumit femina uuluam aut, ouis in stabulis fractas cum ruminat herbas, pendentem spumam molli deducit ab ore atque illam meminit mixto potare Falerno. Mercurialis item capitur communiter herba, si cubitum noctu coniunx festinat uterque. atque ubi iam certum spondet praegnatio fetum, ut facili uigeat seruata puerpera partu, dictamnum bibitur, cocleae manduntur edules. aut qui olim menses minus octo moratus in aluo est inrumpit thalamos et nexus soluit inertes . . . . . . . . . . . repente Apulei potus quoque amico conuenit imbre, cuius opem ueram casus mihi saepe probarunt. quin etiam stercus supponunt uulturis atri, sentiat ut minime partus quam proximus urget. oua etiam rutae et fragili miscentur anetho, quae diluta leui Baccho atque exhausta medentur. Profluuio cuiuscunque sanguinis et matrici si modicus pleno manat de corpore sanguis, .subuenit, at nimius cum uita funditur ipsa. quapropter multo naris completa cruore cum fluit, attritus cimex conducit odore. lana oleo madefit, sed nondum lauta, rosato haec datur in nares uel claudit densius aures. contritis prodest cocleis perducere frontem aut galli cerebro uel sanguine mite columbae. quod nisi supprimitur sanguis, potandus et ipse est. praeterea Phariis caput emetire papyris detrahe quod superest illo genitalia necte, femineas illinc prodest uincire mamillas. menstruus inmenso si profluit impete sanguis, sucida lana malos remoratur subdita cursus, mortua quin etiam producit corpora partu. sed quaecumque fluit uis inmoderata cruoris, subernus cortex calidis potatur in undis ante minutatim studio uincente terendus. pulei calido purgatur femina potu. sed si forte cruor clausa cunctabitur aluo, aut molles nepetae aut rutae quacunque bibentur. at si puniceos fundit uessica liquores, marrubium ex passo tritum perfunditur undis hi poterunt haustus rutilum purgare colorem. relliquias partus laetatibi detrahet herba. quod si feminei properabit sanguinis imber, est qui frusta molae percussu decutit uno, quorum aliquod lanis tectum ad praecordia nectit, haec simul incantans sisti debere cruorem, ut lapis ille uiae solitos iam destitit orbes. Pilis quibuscumque internecandis mobilis hirsutas horret lasciuia saetas .et gaudet rapto nudari flore pilorum. sed bona nonnumquam uellendi causa uidetur, corpora cum releuat ratio manifesta salutis. namque oculos infesta pilorum tela lacessunt, quodque illis dederat uallum natura tuendis, inde inimica seges proprios desaeuit in orbes. ergo locum crinis uulsi continge cruore quem dat auis, tremulis simulat quae pellibus alas, sanguine uel ricini, quem nigro de cane uelles. praeterea quascunque uoles auertere saetas atque in perpetuum rediuiua obcludere tela, corporibus uulsis saniem perducito ranae, sed quae parua situ est et rauco garrula questu. nec non e stagnis cessantibus exos hirudo sumitur et uiuens Samia torretur in olla haec acidis unguit permixta liquoribus artus euulsamque uetat rursus procrescere siluam. Omnibus obscaenis medendis dicendum et quae sit membris medicina pudendis. . languidus antiquo purgatur penis Iaccho ac super inlinitur fecundae felle capellae. mane nouo myrti frondes commandere prodest qui dolet, atque illas in uulnus despuat ipsum. faece etiam uini genitalia lauta leuantur, et tumidos testes Nereia lympha coercet uel bulbi ex mulso uel cera inmixta cupresso aut faba cum tepidis Bacchi decocta fluentis. ramicis inmensum fertur cohibere tumorem far madidum lymphis et feralis fronde cupressi, unde etiam potu frons haec memoratur amica. sin autem existet duratis glandibus inguen, proderit induci cocleas cum melle minutas. obscaenos si pone locos noua uulnera carpent, horrentum mansa curantur fronde ruborum. at si iam ueteri succedit fistula morbo, mustelae cinere immisso purgabitur ulcus, sanguine uel ricini, quem bos gestauerit ante. herba chelidoniae fertur cum melle mederi herbaque cum seuo foliis de mille uocata. Ischiae et articulari morbo saepius occultus uicta coxendice morbus .perfurit et gressus diro languore moratur. populus alba dabit medicos de cortice potus; nec non et tenerae gracili de fronde genestae arreptos caules acidoque liquore madentes sumere conueniet, rubiam quoque ducere potu aut ex Bithyno cocleas haurire Lyaeo. si uero articulos tabes inimica per omnes haeserit, ex ficu betas cum melle ligabis uel pelagi latices, simul et Baccheia dona sumere curabis nimio sed parcito uino Ennius ipse pater, dum pocula siccat iniqua, hoc uitio tales fertur meruisse dolores. Furunculo medendo cum sanguis nimius puri permixtus atroci .aestuat et papulas alte sustollit acutas, resinam misces et saxis hordea fracta conspersa haec tepidis apponere conuenit undis. uis et hyoscyamum cerae seuoque iugatum nectere? non minus haec poterit medicina iuuare. praeterea fimus, ex gallo quod legeris album, imbribus ex acidis fidens appone dolenti. auribus aut pecudis molles expromito sordes, unguine quo fotis dabitur medicina papillis. Carboni tollendo horrendus magis est perimit qui corpora carbo .urit hic inclusus, uitalia rumpit apertus. hunc ueteres olim uariis pepulere medellis. tertia namque Titi simul et centesima Liui charta docet, ferro talem candente dolorem exactum aut poto raporum semine pulsum; ni fieret, dixit, uix septem posse diebus uitam produci tanta est uiolentia morbi. dulcacidum laticem cum lini semine iunge atque fimum Paphiae pariter compone columbae hinc line duratas partes et clausa uenena. praeterea triti reserant adoperta lupini. nonnullus calcem uiuam dissoluit aceto fumantemque niuem papulis apponit acerbis. est qui gallinae perducat stercore corpus. alia uel piperi iuste commixta linuntur. Pythagorae cognata leui condita cumino proderit aut madida fermentum polline turgens. Panoi uomicae et strumae depellendis sunt alii, quos dira mouet natura, tumores .non minus horrendi, sed non ita perniciosi, uomica qualis erit uel eidem proxima quaedam. simplice resina miscebimus hordea tunsa et mulsos amnes et purgamenta columbae his bene decoctis languentia membra fouentur. mollis odorato faba iungetur coriandro proderit appositum mollitque aperitque tumorem. aut de phasganio radix decocta palustri, quae salis admixto tundetur condimento; proderit et mansum quod traxeris arbore uiscum. gramen hyoscyami cerae seuoque uetusto concilia mixtisque locos perduce dolentes. exercere etiam iusserunt corpora prisci. ouum defundes in fictile, deinde putamen marrubii suco implebis, post melle liquenti omnia consociata tepenti prospera potu sumuntur reserantque malum purgantque leuantque. Igni sacro dimouendo est etiam morbi species, quae dicitur ignis, .languida quod multo torrentur membra calore. uel tu uicino seuum bouis igne remittes mollitumque lines uel oloris faecibus oua, sed non cocta, dabis sic torrida membra fouebis. lumbricus terrae mixto inducetur aceto aut parili noua ruta modo, sed iungis oliuum. ouaque cum betis prosunt super inlita tritis. alia dant cinerem sociandum oleoque garoque, unguine quo gliscens deponet flamma furorem. saepe chelidoniae pars candida. iungitur oui, quae modico potu, sed ualde trita, capesses, admiscere memor lymphas amnemque Falernum. Podagrae depellendae quaedam etiam rabidae medicamina digna podagrae, .cui ter tricenas species Epidaurius ipse dixit inesse deus? requiem tamen indere morbo fas erit et tristem saltem mulcere dolorem. ergo age et abreptam salicis frondemque librumque cum uino tere, tum contractos perline neruos. aut cum prima mali sese ostentabit origo, feruida non timidis tolera cauteria plantis seminecisue hirci reserato pectore calces insere sic dirae reprimes primordia pestis. aut si corruptus persederit altius umor, trita cupressus ibi Baccho iungetur acerbo, panibus et teneris, cohibebitque addita questus. parua sabucus item, hircino conlita seuo, triticeaeque acido manantes amne farinae, aut nitido ranae decoctum uiscus oliuo siue chelidoniae sucus sale mixtus aceto. sunt quibus apposita siccatur hirudine sanguis. non audita mihi fas sit, sed lecta referre hoc quidam rabidus morbo per tempora messis uicino plantas frumenti pressit aceruo euasitque grauem casu medicante dolorem. Vulneribus ferro aut uerberibus factis naturae uitiis medicas obiecimus artes, .nunc et fortunae iaculis obsistere par est. si cui forte chalybs teneros uiolauerit artus, necte adipes uituli simul et tritam chamecisson nec pudeat luteae stercus perducere porcae. sin autem saeuo laceratum est uerbere corpus, tum lixiua cinis ceras dissoluit et oua admixtoque oleo uibices comprimit atras. si uero infrenus manat de uulnere sanguis, purpura torretur conchyli perlita fuco, huius et atra cinis currentem detinet undam. uerrucae quoque desectae frenare cruorem dicitur ambustus Tyrio de uellere puluis. praeterea nimios reserati uulneris amnes feniculi cinis adstringit uel fimbria porri. siue fimus manni cum testis uritur oui et reprimit fluidos miro medicamine cursus. Vulneribus quibuscumque casibus factis quam magna humanae mala pondera condicionis! .tam multae innumeri species mihi uulneris adsunt, ut nequeam proprias cunctis adscribere curas. isdem igitur monitis casus sanabimus omnes, sic tamen ut nullus medicinam luserit error. ergo, modus quicunque obtinget uulneris atri, contritus cum melle dabit medicamina bulbus herbaque quae nomen foliis de mille recepit, appositu prodest adipi permixta uetusto. sucida cum tepido nectetur lana Lyaeo ambustaeue cinis complebit uulneris oras, concludet uero uel frons uel ramus ab ulmo. at sucis hederae pulchrescit foeda cicatrix. Hominis aut simiae morsu siue homo seu similis turpissima bestia nobis .uulnera dente dedit, uirus simul intulit atrum, Vettonicam ex duro prodest absumere Baccho. nec non et cortex raphani decocta medetur, si trita admorsis fuerit circumlita membris. Serpentium morsibus et ad viperae virus excludendum cuspide non quisquam, longae neque caede sarissae, .fulmine non gladii, uolucris nec felle sagittae quam cito uipereo potis est affligier ictu. quare aptam dicamus opem sucosque medentes. quae nocuit serpens, fertur caput illius apte uulneribus iungi sanat quae sauciat ipsa ut Larissaea curatur Telephus hasta. proderit et caulem cum uino haurire sabuci aut coctum raphani librum tritumque ligare siue etiam celsa folium do mole cupressi. manabit lactens caprifici sucus opellam. aut tithymallus atrox uulnus contrita perunguet. carduus est nondum doctis fullonibus aptus ex illo radix tepido potatur in amni. ceruino ex fetu diluta coagula uino sumuntur, quae res membris agit atra uenena aut ferulae radix potatur in imbre Lyaei Vettonicaeue leues, gallinae aut iura uetustae. si uero horrendum uulnus fera iecerit aspis, urinam credunt propriam conducere potu Varronis fuit ista senis sententia. nec non, Plinius ut memorat, sumpti iuuat imber aceti. dicendum et quae sit praecox medicina timenti; cautio namque potest diros praeuertere morsus. si iecur exsectum tardo de uulture portes, erucis aut si totos perduxeris artus, quas prius attritas uehementi adspargis aceto. aut tu ceruina per noctem in pelle quiesces aut genere ex ipso dentem gestabis amicum. toxica praetera qua sint pellenda medella, expediam sanguis poterit prodesse caninus, qui facili potu antidotus imitatur honestas. vis et mirificos cautus praediscere odores, accensis quibus arcetur taeterrima serpens? aut styracem torres aut diri uulturis alam uel nepetam aut frondem rigidae stirpemque myricae. Ictibus scorpii et morsibus muris caeci sunt minimae specie, sed dirae uulnere pestes, .quae magis in tenui latitantes corpore fallunt, scorpius ut grauis est et araneus haec mala semper captant securos multa iam nocte sopores. et documenta dedit nobis prostratus Orion, magna quod exiguis perimantur saepe uenenis. quod si uulnus atrox incussit scorpius ardens, continuo capitur; tunc digna caede reuulsus uulneribusque aptus fertur reuocare uenenum. aut calidis pelagi lymphis loca laesa fouentur. siue meri potu dissoluitur improba pestis. ad cunctos autem morsus ictusque minorum caseus aptus erit pauidae de lacte capellae cumque hoc absumi debebit origanus herba haec duo mirificis curabunt icta medelis. nec non fenuculo calidum adnectetur acetum aut uiuum sulphur sicci cum faece Lyaei. exiguo piperis cerebrum conspargito galli, quo lita sanescent depulso membra dolore. sin autem muris nocuit uiolentia caeci, quae sola signauit uoluendis orbita plaustris, inline mira datur uili de puluere cura. Subitaneo dolori, febri atque ostocopo nunnunquam existit subiti noua causa doloris, .cuius origo latet, certis reprimenda medelis. namque chelidoniam mixto sale nectere prodest uelleraque infuso recalentia sulphure sanant. ostocopum lento conducit melle perungui. sin autem calidae depascent corpora febres, tunc apii sucus leni sociatur oliuo membra lines, fotuque ferus mulcebitur ignis. nec spernendus adeps, dederit quem bestia meles. seminecis cerui lacrimam immiscere liquori conuenit atque artus illinc mulcere calentes. febribus at longis galli noua iura uetusti subueniunt, tremulis etiam medicantia membris. Quartanae typo remediando nec tu crede leuem dilato tempore febrem, .quae spatium sibi dat, magis ut cessando calescat letali quoque grassatur quartana calore, ni medicas adhibere manus discamus et herbas. alia non pudeat terno cum cimice trita et diluta mero mediis haurire diebus; aut teneram iecoris murini ducere fibram, quattuor ut duri iungantur scripula Bacchi. mira est apsinthi cum simplice potio Lympha. sume tribus digitis adprensum semen anesi, tantundem marathri nec mulsum desit aceti, in cuius cyatho praedicta salubriter hauris. Maeoniae Iliados quartum suppone timenti, aut leporis trepidi diluta coagula trade. prodest et potu, sed mulsus, Doridis umor. quidam etiam miranda ferunt, ueniente calore iurantes ludum Veneris munusque petendum. sed prius est oleo paruas feruescere ranas in triuiis illoque artus perducere suco. Tertianae typo remediando est etiam alternis febris rediuiua diebus, .tempora discernens quasi iustae pondere librae. ut possis igitur talem prohibere furorem, inuolues cera sine caudis grana cumini puniceaeque indes pelli colloque ligabis. pulei ramus lanae uelatus amictu tempore suspecto medicos praebebit odores. praeterea tritus cimex sorbendus in ouo, horridus attactu, sed gustu commodus apto. Cottidianae typo remediando at qui continuis non cessat adire diebus, .sed tantum certas morbus discriminat horas, triticeum metuit granum, si credere dignum est, quod latitans fracto fuerit sub pane repertum. nec non ossa iuuant saeptis inuenta domorum conuenit haec tereti pendentia subdere collo. multaque praeterea uerborum monstra silebo nam febrem uario depelli carmine posse uana superstitio credit tremulaeque parentes. Hemitritaeo depellendo mortiferum magis est quod Graecis hemitritaeos .uulgatur uerbis; hoc nostra dicere lingua non potuere ulli, puto, nec uoluere parentes. inscribes chartae quod dicitur abracadabra saepius et subter repetes, sed detrahe summam et magis atque magis desint elementa figuris singula, quae semper rapies, et cetera figes, donec in angustum redigatur littera conum his lino nexis collum redimire memento. nonnulli memorant adipem prodesse leonis. coralium uero si cocco nectere uelis nec dubites illi ueros miscere smaragdos, adsit baca teres niueo pretiosa colore talia languentis conducent uincula collo letalesque abiget miranda potentia morbos. Fracturis uel luxis sanandis infandum dictu cunctis procul absit amicis, .sed fortuna potens omen conuertat in hostes. uis indigna nouo si sparserit ossa fragore, conueniet cerebrum blandi canis addere fractis, lintea deinde superque indutas nectere lanas, saepius et sucos conspargere pinguis oliui bis septem credunt coalescere cuncta diebus. aut ueteri Baccho caprae fimus inde petulcae hoc reserat clausum, trahit haerens, sanat apertum. si uero caput infestus colliserit ictus, ex oleo necti uestis debebit Arachnes nesciet haec illinc nisi cum sanarit abire. quod si luxa suo decedent membra tenore, urere femineos crines ac iungere seuum congruet ac tali medicamine mota ligare. aut maluam ex pingui tritam apposuisse iuuabit. at si conclusum seruabit tibia uulnus, stercus ouis placidae iunges adipesque uetustos, pandere quae poterunt ulcus patuloque mederi. Neruis incisis uel dolentibus haud quisquam credet disiectos uulnere neruos .ad solitum rursus reuocari posse uigorem; sed prodest terrae lumbricos indere tritos, quis uetus et rancens sociari axungia debet. si uero occultus neruos dolor urit inertes, uulturis excisos adipes rutamque remittes aut ceram et tali recreabis languida fotu. conuenit et calidis pelagi perfundier undis. Carica uel betis lento cum melle iugetur aut Baccho madefacta Ceres cum fronde cupressi, quo poteris fotu recreare rigentia membra. sin autem subito replicantur corpora morbo. contractos reuocat neruos caro sumpta columbae. Aegris somno adsciscendo non solum miseros taeterrima febris adurit, .sed super optato pergit uiduare sopore, ne prosint placidi caelestia munera somni. charta igitur, uariis pinxit quam littera uerbis, uritur, inde cinis calido potatur in amni. proderit et magnum capiti substernere puleium. prodest et mixtam lymphis potare cupressum. Palladiis itidem sucis, quos flore rosarum condieris, iunges madidum tritumque papauer quo lita frons facilem praebebit nocte quietem. nec non mandragorae gustu sopor additur altus. dilue praeterea glomeramina, quae gerit intus clausa aries inter geminae coxendicis umbras inde soporati ducentur gutture potus. Lethargiae expellendae diximus hanc sortem miseris mortalibus esse, .ut saepe inter se mala sint contraria morbi. denique nonnunquam somno sic membra grauantur, ut coniungatur leto sopor altus acerbo. ergo leui flamma torrentur cornua caprae, quo nidore grauem dispellunt lumina somnum. aut Veneris labrum quae dicitur herba bibetur, quae teritur prius et uino confusa liquescit. conueniunt acidis euphorbia mixta fluentis, gramina uel rutae, gemina si nare trahantur. quidam dira iubent; septeno cimice trito ut uitientur aquae cyathusque bibatur earum haec potiora putant quam dulci morte perire. Comitiali morbo depellendo est subiti species morbi, cui nomen ab illo .haesit, quod fieri prohibet suffragia iusta. saepe etenim membris atro languore caducis concilium populi labes horrenda diremit. ipse deus memorat dubiae per tempora lunae conceptum, talis quem saepe ruina profundit. prodest cum ueteri Baccho fel uulturis atri, sed coclear plenum gustatu sufficit uno seu cruor ex Progne mixtus cum polline turis; aut apium elixum aut conditum melle fel agni; marrubiumue pari confusum pondere mellis, cuius terna dabis gustu coclearia in uno. aptus mustelae cinis est et hirundinis una. praeterea pluuias, hominis quas calua supino excepit proiecta sinu, consumere prodest. aut lapis ex nido, uaga quem congessit hirundo, uellitur, et nexu fouet attollitque iacentem. pellitur, ut fama est, gustu quoque languor anethi. Regio morbo depellendo regius est uero sublimi nomine morbus .molliter hic quoniam celsa curatur in aula. huic rubia ex mulsa fertur conducere lympha. alia trita dabis uino madefacta calenti. uellera cum uiuo suffiri sulphure prodest. Infantibus dentibus uel strige inquietatis nudum hominem primo mundi natura profudit; .insuper excruciat, niueis cum dentibus armat. collo igitur molli dentes nectentur equini, qui primi fuerint pullo crescente caduci. aut teneris cerebrum gingiuis inline porci aut leporis niueumue hirtarum lacte caprarum. praeterea si forte premit strix atra puellos uirosa inmulgens exertis ubera labris, alia praecepit Titini sententia necti, qui ueteri claras expressit more togatas. Combusturis igne uel frigore sunt diuersa quidem mala frigoris atque caloris, .sed tamen amborum simili nocet ulcere uirus illa quoque usta putes quae sunt niue laesa rigente. conuersa in cinerem platani pila curat utrumque. at uero ambustum flammis, qui candidus oui sucus inest, penna inductus sanare ualebit. aut tu sucosae cinerem perducito lanae; aut uiuam ex oleo ueteri componito calcem; hordea uel franges atque oui candida iunges, adsit adeps porcae mira est haec forma medelae. utere praeterea, pariter seuumque capellae iunge, chelidoniis ac sic line uulnera sucis. quodque rigens ussit glacies, axungia simplex mulcet et ex facili grata est medicamine cura. Venenis prohibendis ut tutus fias infestae fraude nouercae .uel quicunque tuo carpetur liuidus auctu, non expectatis eat obuia cura uenenis. ante cibos igitur iuglandis fetus edatur. produnt electri uariantia pocula uirus. praeterea coctae querno cum cortice lymphae conueniunt potu demersaue ficus oliuo. saepe etiam raphanum praedixit numen edendum. antidotos uero multis Mithridatia fertur consociata modis; sed Magnus scrinia regis cum raperet uictor, uilem deprendit in illis synthesin et uulgata satis medicamina risit. bis denum rutae folium, salis et breue granum iuglandesque duas, tereti tot corpore ficus haec oriente die parco conspersa Lyaeo sumebat, metuens dederat quae pocula matri. Venenis datis si nequit infandum praeuertere cautio uirus, .proximus ille gradus data pocula pellere cura. lacte asinae placidaeque bouis prodesse loquuntur. Vettonicam ex parco sumunt plerique Lyaeo. quod si hederae sucum, quae truncos implicat altos instilles pateris, poterunt haud ulla nocere pocula, quae quisquam saeuis uitiauerit herbis. si quis hyoscyamum gustarit, lacte capellae exhausto subitos poterit mulcere furores. Vulneribus et reduuiae curandis uulnera tabescunt spatio uitiata uetusto, .curaque nil prodest nec ducitur ulla cicatrix. sed tamen herbarum tam mira potentia pollet, ulceris annosi sinus ut coalescere possit, marrubium si tute coquas illoque liquore uulnus atrox foueas, cineres uel harundinis altae inducas leporisue adspersa coagula uino aut hederam Baccho decoctam aut semen anethi aut cineres alni tardo cum melle ligentur. lumbrici terrae poterunt conducere uulnus aut facilis lapathi coma latior ulcera purgat, cum miscetur adeps, sed non ullo sale tactus. pinea praeterea uiuo cum sulphure cortex et pice cum spissa iam perdita membra reponit. Verrucis tollendis interdum existit turpi uerruca papilla .hinc quondam Fabio uerum cognomen adhaesit, qui solus patriae cunctando restituit rem. id poterit uitium sanguis curare lacertae, aut urina canis cum terra inducta madenti, aut herbae sucus quae lactea nomine fertur. est tithymallus item tali satis apta medelae. si rupta inmensos fundit uerruca cruores, purpureo triti cineres de uellere prosunt, quod fuerit uero conchyli sanguine tinctum. Haemorrhoidibus medendis excruciant turpes anum si forte papillae, .agrestis prodest radix superaddita porri, ne uiolet sanum, iuglandis fragmine clausa. sal niueum sumes, Beticum quod nomine dicunt, dulcia cumque nigra iunges fuligine mella apponesque super pellit medicina dolorem. CAPITVLA I Ad capitis curationem II Ad emigranium medendo III Ad porriginem depellendam IV Ad capillos tingendos V Ad pthiriasin arcende VI Ad porrigini papulis et scabiis arcendis VII Frenesi et capiti purgando VIII Defluxu capillorum IX Humoribus et perfrictionibus sedandis X Elefantiasi propellendae XI Cutis et faciei uitiis propellendis XII Aurium uitiis succurrendis XIII Oculorum dolores mitigando XIV Dentium uitio et oris fetori medendo XV Vuae faucibus collo et quae mollienda sunt sanandis XVI Tussi et coleribus sedandis XVII Stomacho et digestioni XVIII Felli uomito et thisi XIX Mammis sanandis uel stringendis XX Reiectioni cibi aut sanguinis abstinendae XXI Iecoris et lateris uitiis medendis XXII Spleni curando XXIII Praecordiis sanandis XXIV Lumbis et renibus sanandis XXV Ventris dolori mitigando XXVI Hydropi depellendae XXVII Ventri molliendo XXVIII Solutioni uentris et dysenteriae compescendae XXIX Lumbricis et tineis aspurgandis XXX Colo sedando XXXI Vessicae et cauculo purgando XXXII Conceptioni et partui XXXIII Profluuio cuiusque sanguinis et matrici XXXIV Pilis quibusque internecandis XXXV Omnibus obscenis medendis XXXVI Sciae et articulari morbo XXXVII Furunculo medendo XXXVIII Carboni tollendo XXXIX Panoi, uomicae et strumae depellendis XL Igni sacro dimouendo XLI Podagrae medendae XLII Vulneribus ferro aut uerberibus factis XLIII Vulneribus quibuscunque casibus factis XLIV Hominis uel simiae morsu XLV Serpentium morsibus et ad uiperae uirus excludendum XLVI Ictibus scorpii et morsibus aranei uel muris caeci XLVII Subitaneo dolori, febri atque ostocopo XLVIII Quartanae typo remediando XLIX Tertianae typo remediando L Cotidianae typo remediando LI Hemitritaeo depellendo LII Fracturis uel luxis sanandis LIII Neruis incisis uel dolentibus et contractis LIV Aegris somno adsciscendo LV Litargiae expellendae LVI Comitiali morbo depellendo LVII Regio morbo depellendo LVIII Infantibus dentibus uel strige inquietatis LIX Combusturis igne uel frigore LX Venenis prohibendis LXI Venenis datis LXII Vulneribus et reduuiae curandis LXIII Verrucis tollendis LXIV Hemorroidis medendis Maurus Servius Honoratus, De Centum Metris . DE CENTVM METRIS CLARISSIMO ALBINO SERVIVS GRAMMATICVS. Tibi hunc libellum, praetextatorum decus Albine, devovi. nam licet .patris avique, quibus maximam reverentiam litterae debent, cottidie ur- gearis exemplo ibique pubescas, quo velut ad Musarum sacraria venitur, non tamen caelo suo tantum numina perfruuntur, saepe humiles lucos ac vilia pauperum tecta subierunt. quare laboris mei velim faveas voto, in- dulgeas audaciae. quod si secus cesserit, in cupiditatem devotionis inter- pretabor eventum placendi. vale. Licet audacter, non tamen ineleganter, hunc libellum qui volet cen- .timetrum nominabit. tot enim metrorum digessi quanta potui brevitate, rationem omittens, quo quidque nascatur ex genere, qua scansionum diversitate caedatur, quae res plus confusionis quam utilitatis habet. sed lecturo haec fere generaliter scienda sunt finalem syllabam in omnibus metris indifferenter accipi, παντὸς γὰρ μέτρου τὸ τέλος ἀδιάφορον so- lutionem esse, cum pro longa syllaba duae breves ponuntur loca inparia dici primum tertium quintum et deinde, paria vero secundum quartum sextum et deinde penthemimeren esse, cum duos pedes sequitur syllaba quae partem terminat orationis; hephthemimeren vero, cum tres pedes similiter sequitur syllaba tritum trochaeum, cum post duos pedes perfectos finita parte orationis trochaeus remanet; tetartum trochaeum, cum defini- tione eadem quartum tenet locum trochaeus catalecticum versum dici, cui syllaba una deest; brachycatalectum, cui duae desunt; hypercatalectum, cui una superest; acatalectum, ubi nihil plus minusve est in versu qui legitimo fine concluditur monometrum vel dimetrum vel trimetrum versum in iambicis trochaicis anapaesticis metris per pedes duplices con- putari, in ceteris per simplices metra vel a pedibus nomen accipere, vel a rebus quae describuntur, vel ab inventoribus, vel a frequentatoribus, vel a numero syllabarum eaque esse octo principalia, iambicum, trochai- cum, dactylicum, anapaesticum, choriambicum, antispasticum, ionicum a maiore, ionicum a minore, de quibus carptim tractabimus, eligentes ea quae ad palmam lyrae perducit voluptas. Ars dicta est vel ἀπὸ τῆς ἀρετῆς, id est a virtute, quam GraeciSiculus Flaccus, De Condicionibus Agrorum . DE CONDICIONIBVS AGRORVM Condiciones agrorum per totam Italiam diuersas esse .plerisque etiam remotis a professione nostra hominibus notum est; quod etiam in prouinciis frequenter inueni- mus. accidit autem, ut ex similibus causis similes habe- rent condiciones. ciuitates enim, quarum condiciones aliae sunt, coloniae dicuntur, municipia, quaedam praefecturae habent uocabulorum differentias quare uero non liceat earum diuersas esse condiciones? regiones autem dici- mus, intra quarum fines singularum coloniarum aut municipiorum magistratibus iuris dicendi cohercendi- que est libera potestas. ergo haec uocabula non sine causa acciderunt. quidam enim populi pertinaciter ad- uersus Romanos bella gesserunt, quidam experti uirtu- tem eorum seruauerunt pacem, quidam cognita fide et iustitia eorum se eis addixerunt et frequenter aduersus hostes eorum arma tulerunt. leges itaque pro suo quis- .que merito acceperunt neque enim erat iustum, ut his, qui totiens ammisso periurio rupere pacem ac bellum intulere Romanis, idem praestari quod fidelibus populis. Primum ergo referendum est, appellationes ut fierent coloniae aut praefecturae. Municipia quidam putant a munitionibus dicta; alii a munificentia, eo quod munificae essent ciuitates. Coloniae autem inde dictae sunt, quod populi Ro- mani in ea municipia miserint colonos, uel ad ipsos priores municipiorum populos cohercendos, uel ad hostium incursus repellendos. colonias autem omnes maritimas appellauerunt, uel quod mari in his deduceretur, uel, quod pluribus placet, maritimas appellari existimant ideo, quod Italia ab Alpibus in mare porrigatur ac tribus lateribus exteras gentes intueatur. a Sicilia usque ad Galliam omne litus Africae est contrarium rursus a Leucopetra pars, quae ad mare attingit Macedoniae, ad aliquam Epiri partem spectat Hadriaticum uero litus Illyricum contra se habet. in his ergo litoribus Romani colonos miserunt, ut supra diximus, qui oras Italiae tuerentur. Aliae deinde causae creuerunt, Graccus colo- nos dare municipiis uel ad supplendum ciuium nume- .rum, uel, ut supra dictum est, ad cohercendos tumultus qui subinde mouebantur. praeterea legem tulit, nequis in Italia amplius quam ducenta iugera possideret in- tellegebat enim contrarium esse minorem, maiorem modum possidere quam qui ab ipso possidente coli possit. Ut uero Romani omnium gentium potiti sunt, agros ex hoste captos in uictorem populum partiti sunt. alios uero agros uendiderunt, ut Sabinorum ager qui dicitur quaestorius, eum limitibus actis diuiserunt, et denis quibusdam quibusque actibus laterculis quinquagena iugera incluserunt, atque ita per quaestores populi Ro- mani uendiderunt. postquam ergo maiores regiones ex hoste captae uacare coeperunt, alios agros diuiserunt ad- signauerunt alii ita remanserunt, ut tamen populi Ro- mani territoria essent; ut est in Piceno, in regione Reatina, in quibus regionibus montes Romani appellan- tur. nam sunt populi Romani territoria, quorum uectigal ad aerarium pertinet. De municipiis itaque tractandum est. Prima origo op- pidorum, quae ciuitates dictae sunt, municipia ex causa supra dicta nominata sunt. Accidit autem ut inses- sarum earum gentium populi saepe mutarent sedem .in Italiam et in prouinciis, ut Fryges in Latio, ut Dio- medes cum Graiis in Apulia, ut Macedones in Lybiem, Tyrreni qui dicuntur Etrurii in Galliae, in Asiae fini- bus socii Gallorum insedere et multas quas Frigiis Dio- medis fines. quae etiam socii constituere ciuitates. atque in eas partiti sunt hi ciues dicunt quidem ultro citro- que aut bello reppulisse aut indigenas, praemensum- que quod uniuersis suffecturum uidebatur solum. territis fugatisque inde ciuibus, territoria dixerunt. contra hoc aliud, de quo suo loco referemus. singulis deinde ter- ram, nec tantum occupauerunt quod colere potuissent, sed quantum in spem colendi reseruauere. hi ergo agri occupatorii dicuntur. arcendo enim uicinos hanc appellationem finxit. itaque hi agri a quibusdam soluti appellantur soluti autem non sunt, quorum fines de- prehendi possunt et finiuntur. quos quidam arcifinales uocant. hi autem arcifinales dicuntur. Condiciones autem agrorum uariae sunt ac diuersae, quae aut casibus bel- lorum aut utilitatibus populi Romani aut ab iniustitia, ut dicunt, inaequales sunt. Occupatorii autem dicuntur agri, quos quidam arci- .finales uocant, hi autem arcifinales dici debent. quibus agris uictor populus occupando nomen dedit. bellis enim gestis uictores populi terras omnes, ex quibus uictos eiecerunt, publicauere, atque uniuersaliter territorium dixerunt, intra quos fines iuris dicendi ius esset. deinde ut quisque uirtute colendi quid occupauit, arcendo uero uicinum arcifinalem dixit. Horum ergo agrorum nullum est aes, nulla forma, quae publicae fidei possessoribus testimonium reddat, quoniam non ex mensuris actis unus quisque modum ac- cepit, sed quod aut excoluit aut in spem colendi occu- pauit. quidam uero possessionum suarum priuatim for- mas fecerunt, quae nec ipsos uicinis nec sibi uicinos obligant, quoniam res est uoluntaria. Hi tamen finiuntur terminis et arboribus notatis et ante missis et superciliis uepribus uiis et riuis et fossis. in quibusdam uero regionibus palos pro terminis obser- uant, alii iliceos, alii oleagineos, alii uero iuniperos. alii congeries lapidum pro terminis obseruant, et scorpiones appellant, quidam in speciem maceriarum congerunt lapides et attinas appellant, obseruantque pro terminis. .haec tamen omnia genera finitionum non solum in di- uersis pluribusue regionibus, uerum etiam in uno agro inueniri possunt. nam ubi supercilia naturalia finem praestant, deficientibus eis necesse est aut terminum aut arbores aut aliquid ex supra dictis generibus obseruari. quidquid autem horum fuerit, ex conuenienti ad conue- nientem uiderit similiter rectus finis obseruari debebit. Maxime autem intuendae erunt consuetudines regio- num, et ex uicinis exempla sumenda. in quibusdam enim regionibus alii terminos siliceos ponunt, alii diuersarum materiarum quidam uero curant inuehere qualescum- que peregrinos lapides, ut manifestum sit, ex industria terminos finales positos quidam etiam politos, alii uero inscriptos, alii etiam numeris enotatos ponunt, alii tan- tum modo in coxis uel minimis, alii in longioribus spatiis, conplures alii etiam aequalibus interuallis. in quibusdam uero regionibus in uersuris omnibus binos posuerunt ita, ut suos quisque rigores intueretur. ergo, ut supra dixi, consuetudines regionum maxime intuen- .dae sunt. Inspiciendum erit et illud, quoniam sepulchra in ex- tremis finibus facere soliti sunt et cippos ponere, ne ali- quando cippi pro terminis errorem faciant nam in locis saxuosis et in sterilibus etiam in mediis possessionibus sepulchra faciunt. omnia ergo, ut supra diximus, diligenti cura exquirenda erunt, ut et secundum consuetudinem regionum et fidem terminorum finis constet. Aliquando etiam petras occurrentes in finibus notatas inuenimus, et quasdam, si perseueret rigor, notas habentes, in uersuris uero gammas, sed et spectantes suos rigores. aliquas etiam decussatas inuenimus. Quibusdam autem placet et uidetur, utique sub omni- bus terminis signum inueniri oporteret. quod ipsud uoluntarium est. si enim essent certae leges aut consue- tudines aut obseruationes, semper simile signum sub omnibus terminis inueniretur nunc, quoniam uolunta- rium est, aliquibus terminis nihil subditum est, aliquibus uero aut cineres aut carbones aut testea aut uitrea fracta aut asses subiectos aut calcem aut gypsum in- uenimus. quae res tamen, ut supra diximus, uoluntaria .est. carbo autem aut cinis quare inueniatur, una certa ratio est, quae apud antiquos est quidem obseruata, postea uero neglecta; unde aut diuersa aut nulla signa inueniuntur. cum enim terminos disponerent, ipsos qui- dem lapides in solidam terram rectos conlocabant proxime ea loca, in quibus fossis factis posituri eos erant, et un- guento uelaminibusque et coronis eos coronabant. in fossis autem, in quibus eos posituri erant, sacrificio facto hostiaque inmolata atque incensa facibus ardenti- bus, in fossa cooperti sanguinem instillabant, eoque tura et fruges iactabant. fauos quoque et uinum aliaque, qui- bus consuetudo est Terminis sacrum fieri, in fossis adiciebant. consumptisque igne omnibus dapibus, super calentes reliquias lapides conlocabant atque ita dili- genti cura confirmabant. adiectis etiam quibusdam sa- xorum fragminibus circum calcabant, quo firmius starent. tale ergo sacrificium domini, inter quos fines dirimebantur, faciebant. nam et si in trifinium, id est in eum locum quem tres possessores adstringebant, si termini pone- rentur, omnes tres sacrum faciebant quotque alii in confinio domini erant, omnes ex conuenientia terminos ponebant et sacrum faciebant, terminos autem conue- nientia possessorum confirmabat. nam in quibusdam regionibus iubemur uertices amphorarum defixos in- .uersos obseruare pro terminis. Ergo conuenientia, ut supra diximus, possessorum terminos consecrat. qui, ut ante dixeramus, omnibus angulis coxisque positi esse debent. in quibusdam uero regionibus saepe per longum spatium et inter multos possessores rigores dumique finem faciunt, ut aliquando tantum modo per singulorum possessorum spatia, id est a capite usque ad caput, positi inueniuntur termini, hoc est a fine incipiente usque ad finem deficientem, unde alterius possessionis finis incipiat obseruari. quidam uero in mediis spatiis plures interpositos habent. quorum si quisquam per longum spatium moueatur, inter longum tractum et inter plures possessores rigor durare debet qui si non est, totae regioni errorem quendam incutit nec ei tantum, intra cuius fines terminus motus est, calumniam intro ducit sed ultro citroque confundit fines necesse est. Illa omnia, quae supra diximus, quae ad terminos la- pideos pertinent, siue signa subdita requirantur, siue notae aut litterae aut numeri, quam maxime secundum consuetudinem regionum omnia intuenda sunt tamen et nouilitates hae quae manu fiunt fidem habere de- bent, quoniam intellegitur ea industria conuenientiaque possessorum fieri. si uero pali lignei pro terminis dispo- siti sunt, aut congeries lapidum aceruatim congestae sint, quos scorpiones appellant, aut in effigiem mace- riarum, quae attinae appellantur, aut uertices amphora- rum defixi, aut petrae naturales notatae, aliudue quod loco termini obseruari uidebitur, ex consuetudine regionis .et ex uicinis exempla sumenda sunt. Supercilia, de quibus mentionem habui, si finem fa- cient, intuendum erit, in quantum spatium deuexitas supercilii extendatur, ne mons supercilium sit intra paucos enim pedes supercilia uocabula accipiunt. quae tamen usque in planitiam ex superiori uergunt, ad superiores possessores pertinent. quidquid enim inferior possessor in solo suo agit, damno superioris fit. siue aret siue fodiat, detrahit pendentes ex superiori terras. si uero congerat aut adiciat quid, ad superiora non ascendit. ita haec causa efficit, ut superioribus posses- soribus usque in planitiam supercilia cedantur. Si arbores finales obseruabuntur, uidendum erit quae sint arborum genera. nam quidam in finibus naturales qualescumque arbores intactas finales obseruant quidam cunctis excisis arborum generibus unum tantum genus in finibus relinquunt, quo manifestius appareant finales. alii diuersas hoc animo serunt, ut materiae differentia argumento sit quidam ex conuentione in ipsis finibus communes serunt. aliqui priuatim intra suum solum in extremis finibus ponunt; et, ut supra diximus, diuersa arborum genera alicubi enim pinos inuenimus, alicubi cypressos, alibi fraxinos aut ulmos aut populos quaeque alia ipsis possessoribus placuerunt. et si inter culta in finibus aut prope fines, disponuntur spissioribus et disconuenientes ordinibus arbustorum, si tamen arbusta sint. quae si communes sunt, semper utrimque intactas .quidam seruant, quidam durantibus stirpibus earum sum- mas frondes ac uirgulta communiter caedunt. si pro- priae alterius partis sint, ut domino libuit aut caedit aut remittit ex quibus tamen saepe et materiam de- iciunt et alias substituunt. hoc etiam in communibus arboribus saepe accidit si enim utrisque possessoribus conueniat, ut finales arbores deiciant aut ut pretio taxent aut alterna sibi sorte habeant substituantque in deiecta- rum locum alias, aut si nihil placuerit substituti, diffe- rentiae aequalitatum indicio erunt. Si uero notatae arbores in regionibus finales obser- uabuntur, intuendae sunt notae. si enim communes sint mediae, utrimque notatae per totas esse debebunt. si partium frondes spectant in alios fines, plagis, id est latis cicatricibus, signatae inueniri debent, ut intellegan- tur eorum esse dominorum, in quas partes integrae erunt intactae reseruabuntur. signantur autem utrimque, id est ex utraque possessione, intra pedes quinos, ut legis Ma- miliae commemorationem habeant. in uersuris quae no- tatae sunt, aut decus in eis inueniuntur aut gammae, ut manifestum sit, uersuras suis signis obseruari debere. Quidam satis putant omissas intactasque pati crescere, si magnitudine ceteras superent. de qua argumentum capere quaestui ducimus si ceterae dissimiles sunt, uidetur aliquod his testimonium per eas praestari. Praeterea siue in cultis siue in siluosis et in incultis locis agatur, respiciendum erit, utrum hae quae finales uidebuntur arbores habeant in alterutram partes si- miles, an utrimque tales habeant. una re uidebuntur, .si notatae sint. si uero altera pars habet, quo loco de- ficient, ibi fines uidebuntur esse hae autem ipsae eius partis uidebuntur esse finales, in qua similes eis erunt. si neutra parte illis aliae similes et illae solae uideantur, finales communesque esse uidebuntur. si autem, ut saepe fit, unus possessor diuersum utrisque partibus genus ar- borum per omnem finium suorum ambitum posuerit, ut inter alios agros quosque confines sibi, non solum inter eum cum quo controuersia erit, finem faciat, dili- genti cura uidendum erit, ne proprias alterius arbores partis communes suspicemur. quidam tamen quotiens circa extremos fines suos alicuius generis arbores dispo- nunt, quae significanter differentes ab ceteris possint extremos fines demonstrare, incidunt per errorem enim intra uicinorum fines. de qua re diligentius aspicien- dum erit, ut possessores suos fines teneant, ne alienos lacessiant. Viae autem si finem faciunt, adtendendum erit quales uiae et quomodo. nam et saepe incidunt in finibus, et saepe trans uiam aliquas possessores particulas habent. quaedam ergo uiae aliquando fines transeunt possessio- num. quarum tamen non omnium una eademque est con- .dicio. nam sunt uiae publicae regales, quae publice muniuntur et auctorum nomina optinent. nam et cura- tores accipiunt, et per redemptores muniuntur. nam et in quarundam tutelam a possessoribus per tempora summa certa exigitur. uicinales autem uiae, de publi- cis quae deuertuntur in agris et saepe ipsae ad alteras publicas perueniunt, aliter muniuntur, per pagos, id est per magistros pagorum, qui operas a possessoribus ad eas tuendas exigere soliti sunt. aut, ut comperimus, uni cuique possessori per singulos agros certa spatia ad- signantur, quae suis inpensis tueantur. etiam titulos finitis spatiis positos habent, qui indicent, cuius agri quis dominus quod spatium tueatur. ad omnes autem agros semper iter liberum est. nam aliquando deficien- tibus uicinalibus uiis per agros alienos iter praestatur. quidam etiam conueniunt specialiter uti seruitutem praestent his agris, ad quos necesse habent transmittere per suum. nam et his uerbis conprehenditur ITA VT OPTIMVS MAXIMVSQVE EST. nam et aquarum ductus solent per alienos agros iure transmittere. itaque, ut diximus, uiae saepe necessario per alienos agros trans- eunt; quae non uniuerso populo itinera praestari uiden- tur, sed eis ad quorum agros per eas uias peruenire ne- .cesse est. haec ergo de uicinalibus solent nasci. nam et communes uiae quae ex uicinalibus nascuntur; quae aliquando inter binos possessores in extremis finibus, pari utrimque modo sumpto, communique inpensa, iter praestant. priuatae itaque uiae ad finitiones agrorum non pertinent, sed ad itinera eis praestanda quae sub exceptione nominari in emptionibus agrorum solent. ergo uiae publicae et uicinales et communes in finibus incidunt non enim finium causa diriguntur, sed itinerum. ita tam fas est finem facere quam et transire uiam. Vepres si finem facient, uidendum quales, et an tantum modo in extremis finibus sint, quoniam per negle- gentiam colentium et in mediis agris solent esse uepres; et ut an manu satae sint. nam etsi regio quaedam uir- gulta non habeat, quae tutelam uineis aut hortis praestent, adferuntur ex peregrinis regionibus et seruntur. et ar- bores in uepribus solent ante missae inueniri. Si fossis fines obseruabuntur, inspiciendum utique in ominibus, regionum quae sit consuetudo, et ui- dendum quales fossae, ne, siquis agrorum siccandorum causa fossas fecerit, finales esse uideantur. nam et intel- .legi potest aliquando ex ipsarum fossarum positione, utrum propriae an finales sint, quoniam transuersae quaedam aut obliquae a finibus recedunt. ita ut supra dictum est, ex ipsorum locorum necessitate et ex ipsorum positione colligi debebit, quae sint finales. aliae tamen quae finales sunt, cum uidentur esse communes, inspi- ciendum erit an ita sit. nam quidam in extremis finibus in solo suo faciunt fossas et ex superioribus uicinisque agris defluentes aquas excipiunt, ne inferiores terrae laborent. ita quod in solo suo quis fecerit, non statim communes sed circa fines esse uidebuntur. respiciendum hoc quoque erit. nam et in aliis lateribus similiter fines obseruabuntur. sed et proprias qui faciunt ad ex- pediendas aquas, aliquid soli sui extra fossam solent relinquere. aliquando etiam terminos extra fossam posi- tos inuenimus, qui et ipsas fossas et soli relicti partes decernant cuius domini sint. quidam uero etiam arbores ante missas finales extra fossas habent, et in contro- uersiam saepe deducuntur, quod credatur fossas finem facere debere. propter quod, sicut in aliis generibus finitionum, sic et in hoc quoque consuetudines regio- num intuendae erunt. etenim dum terminis aut arbori- bus fines obseruari consuetudo sit, non oportere fossas, quae prope fines erunt, finales obseruari; si uero sub- structionibus et maceriis finientur agri, uidere quales substructiones et maceriae, quoniam quidam congestioni- .bus lapidum, ripis, substructionibus terras, ne dilabantur, excipiunt. ita si ad tutelam terrarum extruantur, uiden- dum an et finitiones praestare debeant. nam quidam transuersas et obliquas macerias ripis substructionibus factas uolunt uideri finales. quod ex ipsa facie aliquando intellegitur, si enim proprias quis faciat in terris suis ad sustinendos seruandosque agros suos, non posse eos esse finales; nam quaedam, quae fines praestant, maiori opere extructae inueniuntur quam eae, quae priuatae sunt. nihilo minus et in hoc genere finitionum consuetudines regionum intuendae erunt. sed et ex ipsorum locorum qualitate aliquando aliquid colligi potest. si enim non ex- petent terrae, quarum sustinendarum causa uideatur ma- ceria esse facta, poterit finalis uideri. sed in planis locis si saxuosus sit ager, repurgatur, et ex congestione ma- ceriae fiunt. ita et ex ipsius loci qualitate aliquid colligi potest. si enim non sit ager saxuosus, cuius repurgandi causa congestio in speciem maceriae facta uideatur, poterit uideri finalis. ergo, ut saepe diximus, quaedam ex con- suetudine regionum, quaedam ex natura loci colligi possunt. Nam et de fossis idem sentimus. si enim non sit ne- cessitas agri siccandi nec in uicinis fossae inueniantur, possunt uideri finales, non interuenientibus querellis, quibus ambigatur, secundum regionum consuetudinem esse finales. sed si in regione non sit consuetudo fossis finem obseruari, ea ergo, quae quasi nouum exemplum afferre uidebuntur, intuendum utrum ex necessitate loci agros siccent an finem praestent. Maceriae quoque, et quae ex congestione lapidum fiunt et quae manu instruuntur, non semper aut terrarum excipiendarum causa aut repurgandi agri aut finem .praestandi fiunt. aliquando enim per magnum spatium aut uiuaria aut pomaria aut uineas aut oliueta aut ar- busta maceriis supra dictis includunt et ab incursioni- bus bestiarum defendunt. ita diligenter omnia exquiri debebunt, ne qua ratione fallamur. Riuis si fines obseruabuntur, qui non semper singu- lorum agrorum extremitates ambire possunt, sed per ali- quod spatium lateribus quibusdam possessionum finem praestare, intuendum erit an sit consuetudo ultro citro- que riuorum aliquas partes agrorum possideri ab his, qui trans riuum contrarios agros habebunt. quidam enim riui ab origine, id est a capite, donec in mari defluant, fines possessionibus praestant, quidam uero ultro citroque transmittunt possessores. quod ipsud requirendum erit anquod in consuetudine regionum sit. comperimus enim quibusdam locis per omnem tractum riui finem aliquas particulas agrorum ab eis, qui econtrarios trans riuum habent agros, emptas iunctasque eis agris, qui riuo fini- rentur. quod ipsud non debet nocere exemplo, quoniam emptae particulae aliis agris iungantur. ita transeundi riui non debet haec condicio confundere possessores. quod etiam in fossarum condicione euenire potest, item- que uiarum. Riuus autem quotiens finem facit, appellatur RIVO RECTO curuoque. qui si alicuius terras minutatim ex alia parte abstrahat et alii contrario relinquat, quod uo- cant abluuionem et alluuionem, repetitio finium haud datur inducit enim necessitatem riparum tuendarum. quod iuste uidetur prospectum, ut terrae possessoribus .saluae sint, etiam publicae utilitatis causa. quod si uim tempestatum riui torrentes subito alueum cur- sumque mutent, iustum, ut nostra fert opinio, erit ut aluei ueteris fines suos quisque obtineat. In aliquibus regionibus ita fines inter possessores or- dinati sunt, ut rigores durent per longum tractum; in- cidentesque in uiis aut riuis aut in substructionibus aut rigoribus aliisque finitionum generibus deficient supra dicti rigores inde in quo inciderint genere fines obserua- buntur, donec et illud ipsud genus aliquod incidat, quo finiantur agri. ergo et rigores et uiae et riui et substruc- tiones alii aliis incidentibus inter se inuicem succedunt. nam et in ipsis generibus sicubi coxae sunt, terminos inuenimus frequenter. sed et petras naturales, quae in finibus incidunt, saepe notatas inuenimus. Omnia autem finitionum genera, quae in occupatoriis agris uidentur inueniri posse, in quaestoriis et diuisis et assignatis agris frequenter inueniuntur, quoniam emendo uendendoque aut cambiando mutuandoque similia fini- tionum genera inueniri possunt. sed et unius agri extre- mitas potest multis finiri generibus, cum ex uno latere finiatur terminis, ex alio arboribus, ex alio supercilio, ex alio riuo, quaeque alia obseruabilia in finibus sunt. ita non uno genere, quasi lege data, fines obseruabuntur. quae etiam in omnibus agrorum condicionibus euenire possunt. Illud uero inuenimus aliquibus locis, ut inter arua ui- cini arguantur confundere fines eoque usque aratrum per- ducere, ut in finibus solidum marginem non relinquant, quo discerni possint fines. Sed et in uineis aliisque culturarum generibus simile .quid inueniatur. si enim duo possessores extremis fini- bus uineas habent, cum fodiunt, finem solidum re- linquunt. nam et signa defodiunt propter quaestorios agros. Praeterea et in multis regionibus comperimus quos- dam possessores non continuas habere terras, sed parti- culas quasdam in diuersis locis, interuenientibus com- plurimum possessionibus; propter quod etiam complures uicinales uiae sint, ut unus quisque possit ad particulas suas iure peruenire. sed et de uiarum condicionibus lo- cuti sumus. quorundam agri seruitutem possessoribus ad particulas suas eundi redeundique praestant. quorun- dam etiam uicinorum aliquas siluas quasi publicas, immo proprias quasi uicinorum, esse comperimus, nec quem- quam in eis caedendi pascendique ius habere nisi uicinos quorum sint; ad quas itinera saepe, ut supra diximus, per alienos agros dantur. DE QVAESTORIIS AGRIS Quaestorii dicuntur agri, quos ex hoste captos p. R. per quaestores uendidit. hi autem limitibus institutis la- terculis quinquagenum iugerum effectis uenierunt. quem modum decem actus in quadratum per limites demensi efficiunt; unde etiam limites decumani sunt dicti. Horum uero agrorum paene iam oblitterata sunt signa nam aliquibus locis etiam lapides, qui in limiti- bus denis actibus emensis positi erant, interciderunt, et limites ipsi, id est rigores, non parentibus lapidibus .difficile inueniuntur. paene iam itaque fit, ut ad occu- patoriam condicionem recidant. in quibus alia si- milia in finibus obseruabuntur. Limites autem ab liminibus uocabula acceperunt, quoniam limina introitus exitusque locis praestant, li- mites agris similiter introitus exitusque. qui in agris diuisis et assignatis semper peruii esse debebunt tam itineribus quam et mensuris agendis. cum ergo omnes limites a mensura denum actuum decimani dicti sint, hi qui orientem occidentemque intuentur, quique meri- dianum et septentrionem tenent, unum uocabulum illis erat decumani nuncupabantur matutini et uespertini et meridiani et septentrionales cardinem. alii uero ob regionum positionem et naturam appellauerunt mari- timos et montanos. postea uero cum agri diuiderentur et assignarentur, decimani quidem uocabulum permansit, ut hi qui orientem occidentemque intuentur decimani dicerentur hi uero qui meridianum et septentrionem, quoniam cardinem mundi tenerent, cardines sunt ap- pellati. Et omnes limites dirimunt agros centuriasque de- signant. qui, ut supra diximus, in agris diuisis et as- signatis semper peruii esse debebunt et itineribus et mensuris agendis. Centuriis, quarum mentionem nunc facimus, uocabu- lum datum est ex eo, quod cum antiqui Romanorum agrum ex hoste captum uictori populo per bina iugera .partiti sunt, centenis hominibus ducentena iugera de- derunt et ex hoc facto centuria iuste appellata est. Ergo in quaestoriis agris adhuc in regionibus quibus- dam manentibus lapidibus, quibus limites inueniri pos- sunt, aliqua uestigia reseruantur. sed, ut supra diximus, emendo uendendoque aliquas particulas ita confuderunt possessores, ut ad occupatoriorum condicionem recide- rint. tamen, ut supra diximus, in aliquibus et lapides et rigores aliqui inueniuntur et fines praestant. DE DIVISIS ET ASSIGNATIS Diuisi et assignati agri non unius sunt condicionis. nam et diuiduntur sine assignatione et redduntur sine diuisione. diuiduntur ergo agri limitibus institutis per centurias, assignantur uiritim nominibus. Ergo agrorum diuisorum, qui institutis limitibus di- uisi sunt, formae uarias appellationes accipiunt. quidam in arboreis tabulis, alii in aenis, alii in membra- nis scripserunt. et quamuis una res sit forma, alii di- cunt perticam, alii centuriationem, alii metationem, alii limitationem, alii cancellationem, alii typon, quod, ut supra diximus, una res est, forma. quidam formas, quo- rum mentio habita est, in aere scalpserunt, id est in aereis tabulis scripserunt. hi tamen quidquid instituerunt curandum erit ut fide aestimetur, nequis uoluntario finem proferat aut illa tantum fides uideatur, quae aereis tabulis manifestata est. quod si quis contra dicat, sanc- tuarium Caesaris respici solet. omnium enim agrorum .et diuisorum et assignatorum formas, sed et diuisionum et assignationum commentarios, et principatus in sanc- tuario habet. qualescumque enim formae fuerint, si am- bigatur de earum fide, ad sanctuarium principis reuer- tendum erit. Causam autem diuidendorum agrorum bella fecerunt. captus enim ager ex hoste uictori militi ueteranoque est assignatus hostibus pulsis aequalis in modo mani- puli datus est. nec tamen omnibus personis uictis ablati sunt agri; nam quorundam dignitas aut gratia aut ami- citia uictorem ducem mouit, ut eis concederet agros suos. itaque limitibus actis cum centuriae eximerentur, eorum, quorum nomina continent, agri notabantur, quan- tum in quaque centuria haberent. inscriptiones itaque in centuriis sunt tales DEXTRA aut SINISTRA DECI- MANVM TOTVM, VLTRA CITRAque CARDINEM TOTVM ASSIGNATVM ILLI TANTVM; inde suscriptum est nomen, cui concessum est, inscriptione tali, REDDITVM ILLI TAN- TVM. praeterea scriptum est et REDDITVM ET COMMV- TATVM PRO SVO. quod ideo fit, quoniam particulas quasdam agrorum in diuersis locis habentes duo, quibus agri reddebantur, ut continuam possessionem haberent, modum pro modo secundum bonitatem taxabant; et in locum eius, quod in diuerso erat, maiorem partem accepit itaque, sicut supra diximus, qui hanc inscriptionem accepit, id est REDDITVM COMMVTATVM PRO SVO. Inscriptiones ergo diligenti cura intuendae erunt, ut sciamus quantum dati assignati sint, quantum redditi, et quantum commutati, qua computatione facta quanto .minus fuerit, quam centuriae modus esse debet, sub- seciuum uocatur. subseciuorum uero genera sunt duo. unum est quod a subsecante linea mensurae quadra- tum excedet. alterum est autem quod subsecante assigna- tiones lineae etiam in mediis centuriis relinquetur. euenit hoc autem ideo, quoniam militi ueteranoque cul- tura assignatur si quid enim amari et incerti soli est, id assignatione non datur. Inscriptiones in centuriis frequenter inuenimus tales, DATVM ASSIGNATVM singulis personis certum modum, aliquando uero compluribus unum modum. de qua re diligenter inquirendum erit, utrum aequaliter modus ille pluribus ascriptus diuidi debeat, an aliquibus per- sonis et alicui plus debeatur. non enim omnibus aequa- liter datus, sed et secundum gradum militiae et modus est datus. manipulus ergo singulas acceptas accipient, aliqui gradus singulas et dimidias, aliqui binas. pluribus ergo, ut supra diximus, personis inaequaliter assigna- tur modus. sed nec singulis acceptis modis per omnes regiones aequalitas est; nam secundum bonitatem agro- rum computatione facta acceptas partiti sunt melioris itaque agri minorem modum acceperunt. Ergo acceptiones in centuriis, ut coeperamus, expli- candae sunt. diximus enim DATVM ASSIGNATVM com- pluribus aliquando unum modum adscribi; sed et RED- DITVM SVVM aliquando pluribus personis unus mo- dus adscribitur. quae an aliquando aliter partiri de- beant, inde colligere poterimus, ut respiciamus profes- .siones si enim quibus agri sui reddantur, iussi pro- fessi sunt, quantum modum quoque loco possiderent. praeterea inuenimus suscriptiones tales, ut DATVM ASSIGNATVM adscriptum sit, subiectum REDDITVM SVVM uni aut duobus pluribusque personis, est modus nullus adscriptus; quod, ut nostra fert opinio, quod datum assignatum, computatum sit reliquum quidquid erit ex centuria, eius eorumue erit, quorum nomina sine modo inueniuntur. aliquando integras plenasque centurias binas pluresue continuas uni nomini redditas inuenimus; ex quo intellegitur REDDITVM SVVM, LATI FVNDI hi per continuationem seruantur centuriis. Inscribuntur quaedam EXCEPTA, quae aut sibi reser- uauit auctor diuisionis et assignationis, aut alii concessit. inscribuntur et COMPASCVA; quod est genus quasi sub- seciuorum siue loca, quae proximi quique uicini, id est qui ea contingunt, pascua illud uero auctores diuisionis assignationisque leges quasdam colonis de- scribunt, ut qui agri delubris sepulchrisue publicisque solis, itinera uiae actus ambitus ductusque aquarum, quae publicis utilitatibus seruierint ad id usque tempus, quo agri diuisiones fierent, in eadem condicione essent, qua ante fuerant, nec quicquam utilitatibus publicis deroga- uerunt. In quibusdam regionibus fluminum modus assignationi cessit, in quibusdam uero tamquam subseciuus relictus .est, aliis autem exceptus inscriptumque FLVMINI ILLI TANTVM. ut in Pisaurensi comperimus DATVM ASSIGNA- TVMQVE ut VETERANO, deinde REDDITVM SVVM VETERI POSSESSORI, FLVMINI PISAVRO TANTVM, IN QVO AL- VEVS; deinceps et ultra ripas utrimque aliquando ad- scriptum modum per omnes centurias, per quas id flu- men decurret. quod factum auctor diuisionis assignatio- nisque iustissime prospexit subitis enim uiolentisque imbribus excedens ripas defluet, quoad etiam ultra modum sibi adscriptum egrediatur uicinorumque uexet terras. cum ergo possessores hoc incommodum patiantur adsiduitate tempestatum, contentoque flumine alueo ri- pisque suis aequum uideatur iniuriam passos subsequi terras usque ad alueum fluminis, has tamen terras Pi- saurenses publice uendiderunt, quas credendum est proxi- mos quosque contingentes eas emisse uicinos. Limitum quoque modus in quibusdam regionibus per amplum spatium exceptus est, in quibusdam uero modo assignationis cessit. ergo centuriae limitibus clausae, qui a limitationibus excipiuntur ad praescripta lege lati- tudine enim actae incipiant mensurae oportet et cen- turiarum; in his quibus non excipiuntur ad praescripta lege latitudinis, ab linea mensurali per limitem omnis modus in mensuram centuriae cadit. qui tamen, ut supra diximus, semper in itineribus et mensuris agendis per- uii oportet ut sint. spatium autem, intra quod sors solum uersari debeat, quasi dignationes dat decimano uero et cardini maximis maximus latitudinis modus praescribi .debet, deinde quintam quamque centuriam includenti per decimanos cardinesque; qui cum uiginti et quinque cen- turias includant, saltus appellatur. quibusdam regionibus, cum in ipsis incidant uillis, portas domini uillarum fa- ciunt ianuasque inponunt et seruos huic negotio ad trans- mittendum populum applicant, quoniam utilissimum iter populo seruari debeat. datur autem uia a possessoribus, ut limites occurrent; hac tamen condicione, ut si uil- lae in limitibus positae sint, id est limites in quibus in- cidunt, reddant per agros suos iter populo, dum non deterius quam per uillas transeant. sed quaedam ita positae sunt, ut quantumcumque de limite deflectere ue- lint, incommodum iter patiantur ita necessario per ipsas transeunt uillas. limitem autem non puto quemquam occupare debere colendo, ut per agrum iter reddere mal- let alioquin deflexus illi, qui de limite detorquentur, multo maiorem occupant modum. Centuriae autem non per omnes regiones ducenta iu- gera obtinent in quibusdam ducentena dena inuenimus, in quibusdam ducentena quadragena. ita diligenti cura et haec erunt respicienda, quoniam et limitum non aequale spatium inter lapides sit oportet, si amplius quam du- centena iugera centuriae habent. ut puta si habet cen- turia iugera CCXL, sint oportet per decimanum aut cardinem ab lapide ad lapidem actus XXIIII, et per al- terum limitem actus XX aut tot enim actus, quorum numeros per decimanum ac per cardinem datos inter se multiplicantos, facient CCCCLXXX. itaque dili- genter id scrutandum, quanta per decimanum et quanta .per cardinem spatia inter lapides obseruari debeant. comperimus in quibusdam perticis cum centuriae du- centa iugera haberent, non uiginti actus aequaliter per limites inter lapides datos in Beneuentano actus uiginti quinque per decimanos, et actus sedecim per cardines; qua mensura iugera ducenta quidem includuntur, cen- turiae quadratae non exprimuntur. Illud praeterea comperimus, deficiente numero mili- tum ueteranorum agro qui territorio eius loci continetur, in quo ueterani milites deducebantur, sumptos agros ex uicinis territoriis diuisisse et assignasse; horum etiam agrorum, qui ex uicinis populis sumpti sunt, proprias factas esse formas. id est suis limitibus quaeque regio diuisa est, et non ab uno puncto omnes limites facti sunt, sed, ut supra dictum est, suam quaeque regio formam habet. quae singulae praefecturae appellantur ideo, quoniam singularum regionum diuisioni alios prae- fecerunt, uel ex eo quod in diuersis regionibus ma- gistratus coloniarum iuris dictionem mittere soliti sunt. ac tamen omnes quarum coloniarum ciues acceperunt, eius perticae appellabuntur ergo praefectura illa dici- tur, cuius territorio ager sumptus fuerit, pertica illa tamquam colonia, ubi ciuis deductus fuerit. nec tamen semper uniuersa territoria, quotiens ager coloniae de- fecit, uicinis auferuntur, sed solum quod assignare necesse fuit; quod ipsum legis praescriptio declarat. aliquando .uero in limitationibus si ager etiam ex uicinis terri- toriis sumptus non suffecisset, et auctor diuisionis as- signationisque quosdam ciues coloniis dare uelit et agros eis assignare, uoluntatem suam edicit com- mentariis aut in formis extra limitationem, MONTE ILLO, PAGO ILLO, ILLI IVGERA TOT, aut ILLI AGRVM ILLVM, QVI FVIT ILLIVS. hoc ergo genus fuit assignationis sine diuisione; quoniam, ut supra dictum est, agri diuiduntur limitibus structis per centurias, assignantur uiritim no- minibus. sunt uero diuisi nec assignati, ut etiam in ali- quibus regionibus comperimus, quibus, ut supra diximus, redditi sunt agri iussi professi sunt quantum quoque loco possiderent. aliquibus uero ita contigit, ut iussi aestimatione facta profiterentur; quibus secundum aesti- mationem pecunia data est, pulsique agris suis sunt, ueteranusque uictor eo deductus est. Illud uero quod saepe respicimus, quod similitudines culturarum comparemus, potest quidem fieri ut similis conuenientisque culturae etsi sit una facies, plures tamen domini. nam cum pulsi essent populi potestati- que locupletiorum fuissent lati fundi, qui unius ager fuissent, pluribus personis hic diuisus et assignatus est. ita quamuis ille habuerit culturae faciem, quem plures domini acceperunt, erit quidem inter plures similis fa- cies; tamen quisque suum secundum acceptas habere debebit. item contrario euenit, ut quod pluribus assigna- tum est ad unum perueniat dominum, et quamuis dis- .similes sint culturae, ut etiam finitiones appareant quae erant inter eos, id est quibus assignati erant agri, tamen quoniam, ut saepe inuenimus, uni foco territoria com- plurimum acceptarum adtribuantur. nihil ergo nocere debebunt uarietates et dissimilitudines culturarum; ex quibus, ut nostra fert opinio, nascuntur saepe contro- uersiae et aes respicitur, id est quas quique acceptas defendant, quibusque personis redditum aut commutatum sit pro suo. Saepe etiam unius eiusdemque nominis duo domini acceptam sibi defendunt. quae res quamuis sit confusa, tamen modus minor in possessione maiorem modum se- quitur. aliquando autem monumenta eorum, quibus as- signati sunt agri, aut uocabula uillarum agrorumque quamuis iusta uidentur, tamen, ut supra et saepe com- memorauimus, potuerunt aliquando aliqui aliquem nume- rum, id est aliquantas particulas, remisisse aut uendidisse. Euenit aliquando, ut in Nolano comperimus, idem, quom diuisio non ab uno puncto concessit, sed ex di- uersis limitibus, qui oblique inter se concurrunt. ergo uidendum est qua significantia linearum regio dinosci possit, ut intellegi possit DEXTRA aut SINISTRA DECI- MANVM DEXTERIOREM aut DEXTRA aut SINISTRA DECI- MANVM SINISTERIOREM. Praeterea dicitur et aes miscellum. ita eueniunt ut qui a diuo Iulio deducti erant, temporibus Augusti militiam repetissent; consumptisque bellis uictores terras suas repetierunt; in locum tamen defunctorum alii agros acceperunt. ex quo fit ut his centuriis inueniantur et eorum nomina, qui deducti erant, et eorum, qui postea in locum successerunt. quod tamen hac suspicione nos .inuenimus sic esse. cum data assignata nos compu- taremus et excederent centuriae modum, reuersi ad ori- ginem primam assignationis inuenimus postea adiecta esse nomina in hac condicione, qua supra opinati sumus. Subseciuorum mentio repetenda est. auctores enim diuisionis assignationisque aliquando subseciua rebus publicis coloniarum concesserunt aliquando in condi- cione illorum remanserunt. quae quidam, id est coloni, sibi donata uendiderunt, aliqui uectigalibus proximis quibusque adscripserunt, alii per singula lustra locare soliti per mancipes reditus percipiunt, alii in plures an- nos. quae ex monumentis publicis cognosci possunt. Collegia sacerdotum itemque uirgines habent agros et territoria quaedam etiam determinata et quaedam ali- quibus sacris dedicata, in eis etiam lucos, in quibusdam etiam aedes templaque. quos agros quasue territoriorum formas aliquotiens comperimus extremis finibus con- prehensas sine ulla mensurali linea, modum tamen in- esse scriptum. Praeterea cum ex aliis territoriis ager sumptus est, et subseciua et uacuae centuriae, quae in assignationem non ceciderant, redditae sunt eis, ex quorum territorio agri sumpti erant. quae et ipsi aut uendiderunt aut uecti- galibus subiecta habuerunt; sicut et aliarum rerum publi- carum comperimus, ut supra commemorauimus. non enim omnis ager centuriatus in assignationem cecidit, sed et multa uacua relicta sunt. quorum ea condicio est quae subseciuorum. de quibus Domitianus finem statuit, .id est possessoribus ea concessit. Subseciuorum diximus hanc condicionem esse factam, quod siluae et loca aspera in assignationem non uene- runt. comperimus uero in aliquibus regionibus et pascua et siluas assignatas esse, adscriptumque in formis ita, ILLE ET ILLE TOT SILVAS ET PASCVA, IVGERA TOT. Territoria inter ciuitates, id est inter municipia et colonias et praefecturas, alia fluminibus finiuntur, alia summis montium iugis ac diuergiis aquarum, alia etiam lapidibus positis praesignibus, qui a priuatorum termi- norum forma differunt; aliae etiam inter binas colonias limitibus perpetuis diriguntur. de quibus, id est terri- toriis, si quando quaestio mouetur, respiciuntur leges ciuitatibus datae, id est coloniis municipiisque et prae- fecturis. nam inuenimus saepe in publicis instrumentis significanter descripta territoria uocabulis enim aliquo- rum locorum comprehensis incipiunt ambire territoria. Illud uero quod compertum est, pluribus municipiis ita fines datos, ut cum pulsi essent populi, et deduce- rentur coloniae in unam aliquam electam ciuitatem, multis, ut supra et saepe commemorauimus, erepta sunt territoria, et diuisi sunt complurium municipiorum agri, et una limitatione comprehensa sunt facta est pertica omnis, id est omnium territoriorum, coloniae eius in quae colonia deducti sunt. ergo fit ut plura territoria confusa unam faciem limitationis accipiant. aliquibus uero auctores diuisionis reliquerunt aliquid agri, id est quibus abstulerunt, quatenus haberent iuris dictionem aliquos intra muros cohibuerunt. itaque, ut frequenter iam nimis diximus, leges datae coloniis municipiisque intuendae erunt, nam et compluribus locis certos dede- .runt fines, intra quos iuris dictionem habere deberent. cum non potuerit uniuersus ager in assignationem ca- dere propter aut asperitatem locorum aut praerupta montium, quamuis excederent fines lege datos, tamen, quoniam uacabant, concessi sunt his quorum finibus sumpti erant, nec tamen iuris dictio concessa est. saepe etiam r. p. ager donatus est. si quando tamen, ut supra diximus, quaestio de his moueatur, leges coloniarum ac municipiorum respiciendae erunt. Sed et pagi saepe significanter finiuntur de quibus non puto quaestionem futuram, quorum territoriorum ipsi pagi sint, sed quatenus territoria. quod tamen in- tellegi potest uel ex hoc, magistri pagorum quod pagos lustrare soliti sunt, uti trahamus quatenus lustrarent. si uero de ipsis pagis quaestionem quis moueat, amplae rei negotium mouebitur. respiciendum tamen, ut saepe diximus, a quibus ex utrimque locantur. nam et quo- tiens militi praetereunti aliiue cui comitatui annona publica praestanda est, si ligna aut stramenta depor- tanda, quaerendum quae ciuitates quibus pagis huius modi munera praebere solitae sint. praeterea et regiones solent etiam diuersa sacra facere ita uidendum erit, qualiter pagis sacra faciant. Gracchanorum et Syllanorum limitationum mentio habenda est. in quibusdam etiam regionibus, ut opi- namur, isdem lapidibus limitibusque manentibus post assignationes posteriores, duces facti sunt. quibusdam autem, limitibus institutis, alii lapides sunt positi, etiam eis manentibus, quos Gracchani aut Syllani posuerunt. .de qua re diligenter intuendum erit, ut eos lapides eos- que limites comprehendamus, qui postremo per auctores diuisionis positi sunt. Praeterea cum auctores assignationis diuisionisque, non sufficientibus agris coloniarum, quos ex uicinis territoriis sumpsissent, et assignauerunt quidem futuris ciuibus coloniarum, sed iuris dictio eis agris, qui as- signati sunt, penes eos remansit, ex quorum territorio sumpti erant. quod ipsud diligenter intuendum erit et leges respiciendae. Silius Italicus, Punica . PVNICA LIBER PRIMVS Ordior arma, quibus caelo se gloria tollit .Aeneadum, patiturque ferox Oenotria iura Carthago. da, Musa, decus memorare laborum antiquae Hesperiae, quantosque ad bella crearit et quot Roma uiros, sacri cum perfida pacti gens Cadmea super regno certamina mouit, quaesitumque diu, qua tandem poneret arce terrarum Fortuna caput. ter Marte sinistro iuratumque Ioui foedus conuentaque patrum Sidonii fregere duces, atque impius ensis ter placitam suasit temerando rumpere pacem. sed medio finem bello excidiumque uicissim molitae gentes, propiusque fuere periclo quis superare datum reserauit Dardanus arces ductor Agenoreas, obsessa Palatia uallo Poenorum ac muris defendit Roma salutem. Tantarum causas irarum odiumque perenni seruatum studio et mandata nepotibus arma fas aperire mihi superasque recludere mentes. iamque adeo magni repetam primordia motus. Pygmalioneis quondam per caerula terris pollutum fugiens fraterno crimine regnum fatali Dido Libyes appellitur orae. tum pretio mercata locos noua moenia ponit, cingere qua secto permissum litora tauro. hic Iuno ante Argos sic credidit alta uetustas, ante Agamemnoniam, gratissima tecta, Mycenen optauit profugis aeternam condere gentem. uerum ubi magnanimis Romam caput urbibus alte exerere ac missas etiam trans aequora classes totum signa uidet uictricia ferre per orbem, iam propius metuens bellandi corda furore Phoenicum extimulat. sed enim conamine primae contuso pugnae fractisque in gurgite coeptis Sicanio Libycis, iterum instaurata capessens arma remolitur; dux agmina sufficit unus turbanti terras pontumque mouere paranti. Iamque deae cunctas sibi belliger induit iras Hannibal hunc audet solum componere fatis. sanguineo tum laeta uiro atque in regna Latini turbine mox saeuo uenientum haud inscia cladum, Intulerit Latio, spreta me, Troius inquit exul Dardaniam et bis numina capta penates sceptraque fundarit uictor Lauinia Teucris, dum Romana tuae, Ticine, cadauera ripae non capiant, famulusque mihi per Celtica rura sanguine Pergameo Trebia et stipantibus armis corporibusque uirum retro fluat, ac sua largo stagna reformidet Trasimennus turbida tabo, dum Cannas tumulum Hesperiae campumque cruore Ausonio mersum sublimis Iapyga cernam teque uadi dubium coeuntibus, Aufide, ripis per clipeos galeasque uirum caesosque per artus uix iter Hadriaci rumpentem ad litora ponti. haec ait ac iuuenem facta ad Mauortia flammat. Ingenio motus auidus fideique sinister is fuit, exuperans astu, sed deuius aequi. armato nullus diuum pudor improba uirtus et pacis despectus honos, penitusque medullis sanguinis humani flagrat sitis. his super, aeui flore uirens hauet Aegatis abolere, parentum dedecus, ac Siculo demergere foedera ponto. dat mentem Iuno ac laudum spe corda fatigat. iamque aut nocturno penetrat Capitolia uisu aut rapidis fertur per summas passibus Alpis. saepe etiam famuli turbato ad limina somno expauere trucem per uasta silentia uocem ac largo sudore uirum inuenere futuras miscentem pugnas et inania bella gerentem. Hanc rabiem in finis Italum Saturniaque arua addiderat iam tum puero patrius furor oscus Sarrana prisci Barcae de gente uetustos a Belo numerabat auos. namque orba marito cum fugeret Dido famulam Tyron, impia diri Belides iuuenis uitauerat arma tyranni et se participem casus sociarat in omnis. nobilis hoc ortu et dextra spectatus Hamilcar, ut fari primamque datum distinguere lingua Hannibali uocem, sollers nutrire furores, Romanum seuit puerili in pectore bellum. Vrbe fuit media sacrum genetricis Elissae manibus et patria Tyriis formidine cultum, quod taxi circum et piceae squalentibus umbris abdiderant caelique arcebant lumine, templum. hoc sese, ut perhibent, curis mortalibus olim exuerat regina loco. stant marmore maesto effigies, Belusque parens omnisque nepotum a Belo series, stat gloria gentis Agenor et qui longa dedit terris cognomina Phoenix. ipsa sedet tandem aeternum coniuncta Sychaeo. ante pedes ensis Phrygius iacet, ordine centum stant arae caelique deis Ereboque potenti. hic, crine effuso, atque Hennaeae numina diuae atque Acheronta uocat Stygia cum ueste sacerdos. immugit tellus rumpitque horrenda per umbras sibila; inaccensi flagrant altaribus ignes. tum magico uolitant cantu per inania manes exciti, uultusque in marmore sudat Elissae. Hannibal haec patrio iussu ad penetralia fertur, ingressique habitus atque ora explorat Hamilcar. non ille euhantis Massylae palluit iras, non diros templi ritus aspersaque tabo limina et audito surgentis carmine flammas. Olli permulcens genitor caput oscula libat attollitque animos hortando et talibus implet Gens recidiua Phrygum Cadmeae stirpis alumnos foederibus non aequa premit. si fata negarint dedecus id patriae nostra depellere dextra, haec tua sit laus, nate, uelis. age, concipe bella latura exitium Laurentibus horreat ortus iam pubes Tyrrhena tuos, partusque recusent te surgente, puer, Latiae producere matres. his acuit stimulis subicitque haud mollia dictu Romanos terra atque undis, ubi competet aetas, ferro ignique sequar Rhoeteaque fata reuoluam. non superi mihi, non Martem cohibentia pacta, non celsae obstiterint Alpes Tarpeiaque saxa. hanc mentem iuro nostri per numina Martis, per manes, regina, tuos. tum nigra triformi hostia mactatur diuae, raptimque recludit spirantis artus poscens responsa sacerdos ac fugientem animam properatis consulit extis. Ast ubi quaesitas artis de more uetustae intrauit mentes superum, sic deinde profatur Aetolos late consterni milite campos Idaeoque lacus flagrantis sanguine cerno. quanta procul moles scopulis ad sidera tendit, cuius in aerio pendent tua uertice castra! iamque iugis agmen rapitur trepidantia fumant moenia, et Hesperio tellus porrecta sub axe Sidoniis lucet flammis. fluit ecce cruentus Eridanus. iacet ore truci super arma uirosque tertia qui tulerit sublimis opima Tonanti. heu quaenam subitis horrescit turbida nimbis tempestas, ruptoque polo micat igneus aether! magna parant superi tonat alti regia caeli, bellantemque Iouem cerno. uenientia fata scire ultra uetuit Iuno, fibraeque repente conticuere latent casus longique labores. Sic clausum linquens arcano pectore bellum atque hominum finem Gadis Calpenque secutus, dum fert Herculeis Garamantica signa columnis, occubuit saeuo Tyrius certamine ductor. Interea rerum Hasdrubali traduntur habenae, occidui qui solis opes et uulgus Hiberum Baeticolasque uiros furiis agitabat iniquis. tristia corda duci, simul immedicabilis ira, et fructus regni feritas erat; asper amore sanguinis, et metui demens credebat honorem, nec nota docilis poena satiare furores. ore excellentem et spectatum fortibus ausis antiqua de stirpe Tagum, superumque hominumque immemor, erecto suffixum robore maestis ostentabat ouans populis sine funere regem. auriferi Tagus ascito cognomine fontis perque antra et ripas nymphis ululatur Hiberis. Maeonium non ille uadum, non Lydia mallet stagna sibi, nec qui riguo perfunditur auro campum atque inlatis Hermi flauescit harenis. primus inire manu, postremus ponere Martem. cum rapidum effusis ageret sublimis habenis quadrupedem, non ense uirum, non eminus hasta sistere erat uolitabat ouans aciesque per ambas iam Tagus auratis agnoscebatur in armis. quem postquam diro suspensum robore uidit deformem leti famulus, clam corripit ensem dilectum domino pernixque inrumpit in aulam atque immite ferit geminato uulnere pectus. at Poeni, succensa ira turbataque luctu et saeuis gens laeta, ruunt tormentaque portant. non ignes candensque chalybs, non uerbera passim ictibus innumeris lacerum scindentia corpus, carnificaeue manus penitusue infusa medullis pestis et in medio lucentes uulnere flammae cessauere; ferum uisu dictuque, per artem saeuitiae extenti, quantum tormenta iubebant creuerunt artus, atque omni sanguine rapto ossa liquefactis fumarunt feruida membris. mens intacta manet superat ridetque dolores spectanti similis, fessosque labore ministros increpitat dominique crucem clamore reposcit. Haec inter spretae miseranda piacula poenae erepto trepidus ductore exercitus una Hannibalem uoce atque alacri certamine poscit. hinc studia accendit patriae uirtutis imago, hinc fama in populos iurati didita belli, hinc uirides ausis anni feruorque decorus atque armata dolis mens et uis insita fandi. Primi ductorem Libyes clamore salutant, mox et Pyrenes populi et bellator Hiberus. continuoque ferox oritur fiducia menti, cessisse imperio tantum terraeque marisque. Aeoliis candens Austris et lampade Phoebi aestifero Libye torretur subdita Cancro, aut ingens Asiae latus, aut pars tertia terris. terminus huic roseos amnis Lageus ad ortus septeno impellens tumefactum gurgite pontum. at qua diuersas clementior aspicit Arctos, Herculeo dirimente freto, diducta propinquis Europes uidet arua iugis. ultra obsidet aequor, nec patitur nomen proferri longius Atlas, Atlas subducto tracturus uertice caelum. sidera nubiferum fulcit caput, aetheriasque erigit aeternum compages ardua ceruix. canet barba gelu, frontemque immanibus umbris pinea silua premit. uastant caua tempora uenti, nimbosoque ruunt spumantia flumina rictu. tum geminas laterum cautes maria alta fatigant, atque ubi fessus equos Titan immersit anhelos, flammiferum condunt fumanti gurgite currum. sed qua se campis squalentibus Africa tendit, serpentum largo coquitur fecunda ueneno, felix qua pinguis mitis plaga temperat agros, nec Cerere Hennaea Phario nec uicta colono. hic passim exultant Nomades, gens inscia freni, quis inter geminas per ludum mobilis aures quadrupedem flectit non cedens uirga lupatis. altrix bellorum bellatorumque uirorum tellus nec fidens nudo sine fraudibus ensi. Altera complebant Hispanae castra cohortes, auxilia Europae genitoris parta tropaeis. Martius hinc campos sonipes hinnitibus implet, hinc iuga cornipedes erecti bellica raptant non Eleus eat campo feruentior axis. prodiga gens animae et properare facillima mortem. namque ubi transcendit florentis uiribus annos, impatiens aeui spernit nouisse senectam, et fati modus in dextra est. hic omne metallum electri gemino pallent de semine uenae, atque atros chalybis fetus humus horrida nutrit. sed scelerum causas operit deus. Astur auarus uisceribus lacerae telluris mergitur imis et redit infelix effosso concolor auro. hic certant, Pactole, tibi Duriusque Tagusque, quique super Grauios lucentis uoluit harenas infernae populis referens obliuia Lethes. nec Cereri terra indocilis nec inhospita Baccho, nullaque Palladia sese magis arbore tollit. Hae postquam Tyrio gentes cessere tyranno, utque dati rerum freni, tunc arte paterna conciliare uiros, armis consulta senatus uertere, nunc donis. primus sumpsisse laborem, primus iter carpsisse pedes partemque subire, si ualli festinet opus. nec cetera segnis quaecumque ad laudem stimulant, somnumque negabat naturae noctemque uigil ducebat in armis. interdum proiectus humi turbaeque Libyssae insignis sagulo duris certare maniplis; celsus et in magno praecedens agmine ductor imperium perferre suum; tum uertice nudo excipere insanos imbris caelique ruinam. spectarunt Poeni, tremuitque exterritus Astur, torquentem cum tela Iouem permixtaque nimbis fulmina et excussos uentorum flatibus ignes turbato transiret equo, nec puluere fessum agminis ardenti labefecit Sirius astro. flammiferis tellus radiis cum exusta dehiscit, candentique globo medius coquit aethera feruor, femineum putat umenti iacuisse sub umbra exercetque sitim et spectato fonte recedit. idem correptis sternacem ad proelia frenis frangere ecum et famam letalis amare lacerti ignotique amnis tranare sonantia saxa atque e diuersa socios accersere ripa. idem expugnati primus stetit aggere muri, et quotiens campo rapidus fera proelia miscet, qua sparsit ferrum, latus rubet aequore limes. ergo instat fatis, et rumpere foedera certus, quo datur, interea Romam comprendere bello gaudet et extremis pulsat Capitolia terris. Prima Saguntinas turbarunt classica portas, bellaque sumpta uiro belli maioris amore. haud procul Herculei tollunt se litore muri, clementer crescente iugo, quis nobile nomen conditus excelso sacrauit colle Zacynthos. hic comes Alcidae remeabat in agmine Thebas Geryone extincto caeloque ea facta ferebat. tris animas namque id monstrum, tris corpore dextras armarat ternaque caput ceruice gerebat. haud alium uidit tellus, cui ponere finem non posset mors una uiro, duraeque sorores tertia bis rupto torquerent stamina filo. hinc spolia ostentabat ouans captiuaque uictor armenta ad fontis medio feruore uocabat, cum tumidas fauces accensis sole uenenis calcatus rupit letali uulnere serpens Inachiumque uirum terris prostrauit Hiberis. mox profugi ducente Noto aduertere coloni, insula quos genuit Graio circumflua ponto et, quae auxit quondam Laertia regna, Zacynthos. firmauit tenues ortus mox Daunia pubes sedis inops, misit largo quam diues alumno magnanimis regnata uiris, nunc Ardea nomen. libertas populis pacto seruata decusque maiorum, et Poenis urbi imperitare negatum. Admouet abrupto flagrantia foedere ductor Sidonius castra et latos quatit agmine campos. ipse caput quassans circumlustrauit anhelo muros saeuus equo, mensusque pauentia tecta pandere iamdudum portas et cedere uallo imperat et longe clausis sua foedera, longe Ausoniam fore, nec ueniae spem Marte subactis scita patrum et leges et iura fidemque deosque in dextra nunc esse sua. uerba ocius acer intorto sancit iaculo figitque per arma stantem pro muro et minitantem uana Caicum. concidit exacti medius per uiscera teli, effusisque simul praerupto ex aggere membris uictori moriens tepefactam rettulit hastam. at multo ducis exemplum clamore secuti inuoluunt atra telorum moenia nube. clara nec in numero uirtus latet obuia quisque ora duci portans ceu solus bella capessit. hic crebram fundit Baliari uerbere glandem terque leui ducta circum caput altus habena permissum uentis abscondit in aera telum, hic ualido librat stridentia saxa lacerto, huic impulsa leui torquetur lancea nodo. ante omnis ductor patriis insignis in armis nunc picea iactat fumantem lampada flamma, nunc sude, nunc iaculo, nunc saxis impiger instat aut hydro imbutas, bis noxia tela, sagittas contendit neruo atque insultat fraude pharetrae, Dacus ut armiferis Geticae telluris in oris spicula quae patrio gaudens acuisse ueneno fundit apud ripas inopina binominis Histri. Cura subit, collem turrita cingere fronte castelloque urbem circumuallare frequenti. heu priscis numen populis, at nomine solo in terris iam nota Fides! stat dura iuuentus ereptamque fugam et claudi uidet aggere muros, sed dignam Ausonia mortem putat esse Sagunto seruata cecidisse fide. iamque acrius omnis intendunt uires adductis stridula neruis Phocais effundit uastos balista molaris; atque eadem ingentis mutato pondere teli ferratam excutiens ornum media agmina rumpit. alternus resonat clangor. certamine tanto conseruere acies, ueluti circumdata uallo Roma foret, clamantque super Tot milia, gentes inter tela satae, iam capto stamus in hoste? nonne pudet coepti, pudet ominis? en bona uirtus primitiaeque ducis! taline implere paramus Italiam fama, talis praemittere pugnas? Accensae exultant mentes, haustusque medullis Hannibal exagitat, stimulantque sequentia bella. inuadunt manibus uallum caesasque relincunt deiecti muris dextras. subit arduus agger imponitque globos pugnantum desuper urbi. armauit clausos ac portis arcuit hostem librari multa consueta phalarica dextra, horrendum uisu robur celsisque niuosae Pyrenes trabs lecta iugis, cui plurima cuspis, uix muris toleranda lues, sed cetera pingui uncta pice atque atro circumlita sulphure fumant. fulminis haec ritu summis e moenibus arcis incita, sulcatum tremula secat aera flamma, qualis sanguineo praestringit lumina crine ad terram caelo decurrens ignea lampas. haec ictu rapido pugnantum saepe per auras, attonito ductore, tulit fumantia membra; haec uastae lateri turris cum turbine fixa, dum penitus pluteis Vulcanum exercet adesis, arma uirosque simul pressit flagrante ruina. tandem condensis artae testudinis armis subducti Poeni uallo caecaque latebra pandunt prolapsam suffossis moenibus urbem. terribilem in sonitum procumbens aggere uicto Herculeus labor atque immania saxa resoluens mugitum ingentem caeli dedit. Alpibus altis aeriae rupes scopulorum mole reuulsa haud aliter scindunt resonanti fragmine montem. surgebat cumulis etiam tum prorutus agger, obstabatque iacens uallum, ni protinus instent hinc atque hinc acies media pugnare ruina. Emicat ante omnis primaeuo flore iuuentae insignis Rutulo Murrus de sanguine at idem matre Saguntina Graius geminoque parente Dulichios Italis miscebat prole nepotes. hic magno socios Aradum clamore uocantem, qua corpus loricam inter galeamque patescit, conantis motus speculatus, cuspide sistit, prostratumque premens telo, uoce insuper urget Fallax Poene, iaces; certe Capitolia primus scandebas uictor. quae tanta licentia uoti? nunc Stygio fer bella Ioui! tum feruidus hastam aduersi torquens defigit in inguine Hiberi, oraque dum calcat iam singultantia leto, Hac iter est inquit uobis ad moenia Romae, o metuenda manus. sic, quo properatis, eundum. mox instaurantis pugnam circumsilit arma et rapto nudum clipeo latus haurit Hiberi. diues agri, diues pecoris famaeque negatus bella feris arcu iaculoque agitabat Hiberus, felix heu nemorum et uitae laudandus opacae, si sua per patrios tenuisset spicula saltus. hunc miseratus adest infesto uulnere Ladmus. cui saeuum adridens Narrabis Hamilcaris umbris hanc inquit dextram, quae iam post funera uulgi Hannibalem uobis comitem dabit, et ferit alte insurgens gladio cristatae cassidis aera perque ipsum tegimen crepitantia dissipat ossa. tum frontem Chremetes intonsam umbrante capillo saeptus et horrentis effingens crine galeros, tum Masulis crudaque uirens ad bella senecta Kartalo, non pauidus fetas mulcere leaenas, flumineaque urna caelatus Bagrada parmam et uastae Nasamon Syrtis populator Hiempsal, audax in fluctu laceras captare carinas, una omnes dextraque cadunt iraque perempti; nec non serpentem diro exarmare ueneno doctus Athyr tactuque grauis sopire chelydros ac dubiam admoto subolem explorare ceraste. tu quoque fatidicis Garamanticus accola lucis insignis flexo galeam per tempora cornu, heu frustra reditum sortes tibi saepe locutas mentitumque Iouem increpitans, occumbis, Hiarba. et iam corporibus cumulatus creuerat agger, perfusaeque atra fumabant caede ruinae. tum ductorem auido clamore in proelia poscit fulmineus ceu Spartanis latratibus actus, cum siluam occursu uenantum perdidit, hirto horrescit saetis dorso et postrema capessit proelia, canentem mandens aper ore cruorem, iamque gemet geminum contra uenabula dentem. At parte ex alia, qua se insperata iuuentus extulerat portis, ceu spicula nulla manusque uim ferre exitiumue queant, permixtus utrisque Hannibal agminibus passim furit et quatit ensem, cantato nuper senior quem fecerat igni litore ab Hesperidum Temisus, qui carmine pollens fidebat magica ferrum crudescere lingua quantus Bistoniis late Gradiuus in oris belligero rapitur curru telumque coruscans, Titanum quo pulsa cohors, flagrantia bella cornipedum adflatu domat et stridoribus axis. iamque Hostum Rutulumque Pholum ingentemque Metiscum, iam Lygdum Duriumque simul flauumque Galaesum et geminos, Chromin atque Gyan, demiserat umbris, Daunum etiam, grata quo non spectatior alter uoce mouere fora atque orando fingere mentes nec legum custos sollertior, aspera telis dicta admiscentem Quaenam te, Poene, paternae huc adigunt Furiae? non haec Sidonia tecta feminea fabricata manu pretioue parata, exulibusue datum dimensis litus harenis. fundamenta deum Romanaque foedera cernis. ast illum toto iactantem talia campo ingenti raptum nisu medioque uirorum auulsum inter tela globo et post terga reuinctum Hannibal ad poenam lentae mandauerat irae, increpitansque suos inferri signa iubebat, perque ipsos caedis cumulos stragemque iacentum monstrabat furibundus iter cunctosque ciebat nomine et in praedas stantem dabat improbus urbem. Sed postquam a trepidis allatum feruere partem diuersam Marte infausto, Murroque secundos hunc superos tribuisse diem, ruit ocius amens lymphato cursu atque ingentis deserit actus. letiferum nutant fulgentes uertice cristae, crine ut flammifero terret fera regna cometes sanguineum spargens ignem uomit atra rubentis fax caelo radios, ac saeua luce coruscum scintillat sidus terrisque extrema minatur. praecipiti dant tela uiam, dant signa uirique, atque ambae trepidant acies. iacit igneus hastae dirum lumen apex, ac late fulgurat umbo. talis ubi Aegaeo surgente ad sidera ponto per longum uasto Cori cum murmure fluctus suspensum in terras portat mare, frigida nautis corda tremunt sonat ille procul flatuque tumescens curuatis pauidas tramittit Cycladas undis. non cuncta e muris unum incessentia tela fumantesque ante ora faces, non saxa per artem tormentis excussa tenent. ut tegmina primum fulgentis galeae conspexit et arma cruento contra solem auro rutilantia, turbidus infit En, qui res Libycas inceptaque tanta retardet, Romani Murrus belli mora. foedera, faxo, iam noscas, quid uana queant et uester Hiberus. fer tecum castamque fidem seruataque iura deceptos mihi linque deos. cui talia Murrus Exoptatus ades. mens olim proelia poscit speque tui flagrat capitis fer debita fraudum praemia et Italiam tellure inquire sub ima. longum in Dardanios finis iter atque niualem Pyrenen Alpesque tibi mea dextera donat. Haec inter cernens subeuntem comminus hostem praeruptumque loci fidum sibi, corripit ingens aggere conuulso saxum et nitentis in ora deuoluit, pronoque silex ruit incitus ictu. subsedit duro concussus fragmine muri. tum pudor accendit mentem, nec conscia fallit uirtus pressa loco; frendens luctatur et aegro scandit in aduersum per saxa uetantia nisu. sed postquam propior uicino lumine fulsit et tota se mole tulit, uelut incita clausum agmina Poenorum cingant, et cuncta pauentem castra premant, lato Murrus caligat in hoste. mille simul dextrae densusque micare uidetur ensis et innumerae nutare in casside cristae. conclamant utrimque acies, ceu tota Saguntos igne micet. trahit instanti languentia leto membra pauens Murrus supremaque uota capessit Conditor Alcide, cuius uestigia sacra incolimus, terrae minitantem auerte procellam, si tua non segni defenso moenia dextra. Dumque orat caeloque attollit lumina supplex, Cerne, ait an nostris longe Tirynthius ausis iustius adfuerit. ni displicet aemula uirtus, haud me dissimilem, Alcide, primoribus annis agnosces, inuicte, tuis. fer numen amicum et, Troiae quondam primis memorate ruinis, dexter ades Phrygiae delenti stirpis alumnos. sic Poenus pressumque ira simul exigit ensem qua capuli statuere morae, teloque relato horrida labentis perfunditur arma cruore. ilicet ingenti casu turbata iuuentus procurrit nota arma uiri corpusque superbo uictori spoliare negant. coit aucta uicissim hortando manus, et glomerata mole feruntur. hinc saxis galea, hinc clipeus sonat aereus hastis. incessunt sudibus librataque pondera plumbi certatim iaciunt. decisae uertice cristae, direptumque decus nutantum in caede iubarum. iamque agitur largus per membra fluentia sudor, et stant loricae squamis horrentia tela. nec requies tegimenue datur mutare sub ictu. genua labant, fessique umeri gestamina laxant. tum creber penitusque trahens suspiria sicco fumat ab ore uapor, nisuque elisus anhelo auditur gemitus fractumque in casside murmur. mente aduersa domat gaudetque nitescere duris uirtutem et decoris pretio discrimina pensat. Hic subitus scisso densa inter nubila caelo erupit quatiens terram fragor, et super ipsas bis pater intonuit geminato fulmine pugnas. inde inter nubes uentorum turbine caeco ultrix iniusti uibrauit lancea belli ac femine aduerso librata cuspide sedit. Tarpeiae rupes superisque habitabile saxum et uos, uirginea lucentes semper in ara Laomedonteae, Troiana altaria, flammae, heu quantum uobis fallacis imagine teli promisere dei! propius si pressa furenti hasta foret, clausae starent mortalibus Alpes, nec, Trasimenne, tuis nunc Allia cederet undis. Sed Iuno, aspectans Pyrenes uertice celsae naua rudimenta et primos in Marte calores, ut uidet impressum coniecta cuspide uulnus, aduolat obscura circumdata nube per auras et ualidam duris euellit ab ossibus hastam. ille tegit clipeo fusum per membra cruorem, tardaque paulatim et dubio uestigia nisu alternata trahens, auersus ab aggere cedit. Nox tandem optatis terras pontumque tenebris condidit et pugnas erepta luce diremit. at durae inuigilant mentes molemque reponunt, noctis opus. clausos acuunt extrema pericli et fractis rebus uiolentior ultima uirtus. hinc puer inualidique senes, hinc femina ferre certat opem in dubiis miserando naua labori, saxaque mananti subuectat uulnere miles. iam patribus clarisque senum sua munia curae concurrunt lectosque uiros hortantur et orant defessis subeant rebus reuocentque salutem et Latia extremis implorent casibus arma. Ite citi, remis uelisque impellite puppim. saucia dum castris clausa est fera, tempore Martis utendum est rupto et grassandum ad clara periclis. ite citi, deflete fidem murosque ruentis antiquaque domo meliora accersite fata. mandati summa est dum stat, remeate, Saguntos. ast illi celerant, qua proxima litora, gressum et fugiunt tumido per spumea caerula uelo. Pellebat somnos Tithoni roscida coniunx, ac rutilus primis sonipes hinnitibus altos adflarat montis roseasque mouebat habenas. iam celsa e muris extructa mole iuuentus clausam nocturnis ostentat turribus urbem. rerum omnes pendent actus, et milite maesto laxata obsidio, ac pugnandi substitit ardor, inque ducem uersae tanto discrimine curae. Interea Rutulis longinqua per aequora uectis Herculei ponto coepere existere colles et nebulosa iugis attollere saxa Monoeci. Thracius hos Boreas scopulos immitia regna solus habet semperque rigens nunc litora pulsat, nunc ipsas alis plangit stridentibus Alpes, atque ubi se terris glaciali fundit ab Arcto, haud ulli contra fiducia surgere uento. uerticibus torquet rapidis mare, fractaque anhelant aequora, et iniecto conduntur gurgite montes, iamque uolans Rhenum Rhodanumque in nubila tollit. hunc postquam Boreae dirum euasere furorem, alternos maesti casus bellique marisque et dubium rerum euentum sermone uolutant. O patria, o Fidei domus inclita, quo tua nunc sunt fata loco? sacraene manent in collibus arces? an cinis heu superi tanto de nomine restat? ferte leues auras flatusque ciete secundos, si nondum insultat templorum Poenicus ignis culminibus, Latiaeque ualent succurrere classes. Talibus inlacrimant noctemque diemque querelis, donec Laurentis puppis defertur ad oras, qua pater acceptis Anienis ditior undis in pontum flauo descendit gurgite Thybris. hinc consanguineae subeunt iam moenia Romae. Concilium uocat augustum castaque beatos paupertate patres ac nomina parta triumphis consul et aequantem superos uirtute senatum. facta animosa uiros et recti sacra cupido attollunt, hirtaeque togae neglectaque mensa dexteraque a curuis capulo non segnis aratris. exiguo faciles et opum non indiga corda, ad paruos curru remeabant saepe penates. In foribus sacris primoque in limine templi captiui currus, belli decus, armaque rapta pugnantum ducibus saeuaeque in Marte secures, perfossi clipei et seruantia tela cruorem claustraque portarum pendent hic Punica bella, Aegatis cernas fusaque per aequora classe exactam ponto Libyen testantia rostra. hic galeae Senonum pensatique improbus auri arbiter ensis inest, Gallisque ex arce fugatis arma reuertentis pompa gestata Camilli, hic spolia Aeacidae, hic Epirotica signa et Ligurum horrentes coni parmaeque relatae Hispana de gente rudes Alpinaque gaesa. Sed postquam clades patefecit et horrida bella orantum squalor, praesens astare Sagunti ante oculos uisa est extrema precantis imago. tum senior maesto Sicoris sic incipit ore Sacrata gens clara fide, quam rite fatentur Marte satam populi ferro parere subacti, ne crede emensum leuia ob discrimina pontum. uidimus obsessam patriam murosque trementis, et, quem insana freta aut coetus genuere ferarum, uidimus Hannibalem. procul his a moenibus, oro, arcete, o superi, nostroque in Marte tenete fatiferae iuuenem dextrae! qua mole sonantis exigit ille trabes! et quantus crescit in armis! trans iuga Pyrenes, medium indignatus Hiberum, exciuit Calpen et mersos Syrtis harenis molitur populos maioraque moenia quaerit. omnis Hiber, omnis rapidis fera Gallia turmis, omnis ab aestifero sitiens Libys imminet axe. spumeus hic medio qui surgit ab aequore fluctus, si prohibere piget, uestras effringet in urbes. an tanti pretium motus ruptique per enses foederis hoc iuueni iurata in bella ruenti creditis, ut statuat superatae iura Sagunto? ocius ite, uiri, et nascentem extinguite flammam, ne serae redeant post aucta pericula curae. quamquam o, si nullus terror, non obruta iam nunc semina fumarent belli, uestraene Sagunto spernendum consanguineam protendere dextram? per uos culta diu Rutulae primordia gentis Laurentemque larem et genetricis pignora Troiae, conseruate pios, qui permutare coacti Acrisioneis Tirynthia culmina muris. uos etiam Zanclen Siculi contra arma tyranni iuuisse egregium, uos et Campana tueri moenia, depulso Samnitum robore, dignum Sigeis duxistis auis. uetus incola Dauni, testor uos, fontes et stagna arcana Numici, cum felix nimium dimitteret Ardea pubem, sacra domumque ferens et aui penetralia Turni ultra Pyrenen Laurentia nomina duxi. cur ut decisa atque auulsa a corpore membra despiciar, nosterque luat cur foedera sanguis? Tandem, ut finitae uoces, miserabile uisu summissi palmas, lacerato tegmine uestis, adfigunt proni squalentia corpora terrae. inde agitant consulta patres curasque fatigant. Lentulus, ut cernens accensae tecta Sagunti, poscendum poenae iuuenem celerique negantis exuri bello Carthaginis arua iubebat. at Fabius, cauta speculator mente futuri nec laetus dubiis parcusque lacessere Martem et melior clauso bellum producere ferro, prima super tantis rebus pensanda, ducisne ceperit arma furor, patres an signa moueri censuerint, mittique uiros, qui exacta reportent. prouidus haec ritu uatis fundebat ab alto pectore praemeditans Fabius surgentia bella, ut saepe e celsa grandaeuus puppe magister, prospiciens signis uenturum in carbasa Corum, summo iam dudum substringit lintea malo. sed lacrimae atque ira mixtus dolor impulit omnis praecipitare latens fatum, lectique senatu, qui ductorem adeant; si perstet surdus in armis pactorum, uertant inde ad Carthaginis arces nec diuum oblitis indicere bella morentur. Publius Papinius Statius, Silvae .pr. SILVAE LIBER PRIMVS STATIVS STELLAE SVO SALVTEM Diu multumque dubitavi, Stella iuvenis optime et in .pr.studiis nostris eminentissime, qua parte evolvisti, an hos libellos, qui mihi subito calore et quadam festinandi volup- tate fluxerunt, cum singuli de sinu meo pro . . . . con- gregatos ipse dimitterem. quid enim o . . . . quoque auc- toritate editionis onerari, quo adhuc pro Thebaide mea, quamvis me reliquerit, timeo? sed et Culicem legimus et Batrachomachiam etiam agnoscimus, nec quisquam est inlustrium poetarum qui non aliquid operibus suis stilo remissiore praeluserit. quid quod haec serum erat conti- nere, cum illa vos certe quorum honori data sunt habe- retis? sed apud ceteros necesse est multum illis pereat ex venia, cum amiserint quam solam habuerunt gratiam celeritatis. nullum enim ex illis biduo longius tractum, quaedam et in singulis diebus effusa. quam timeo ne ve- rum istuc versus quoque ipsi de se probent! Primus libellus sacrosanctum habet testem sumendum enim erat a Iove principium. centum hos versus, quos in ecum maximum feci, indulgentissimo imperatori po- stero die quam dedicaverat opus, tradere est iussum. po- tuisti illuddicet aliquiset ante vidisse. respondebis illi tu, Stella carissime, qui epithalamium tuum, quod mihi iniunxeras, scis biduo scriptum. audacter mehercles, sed tantum tamen hexametros habet et fortasse tu pro collega mentieris. Manilius certe Vopiscus, vir eruditissi- mus et qui praecipue vindicat a situ litteras iam paene fugientes, solet ultro quoque nomine meo gloriari villam Tiburtinam suam descriptam a nobis uno die. sequitur libellus Rutilio Gallico convalescenti dedicatus, de quo nihil dico, ne videar defuncti testis occasione mentiri. nam Claudi Etrusci testimonium est, qui balneolum a me suum intra moram cenae recepit. in fine sunt kalendae De- cembres, quibus utique creditur noctem enim illam felicissimam et voluptatibus publicis inexpertamGaius Suetonius Tranquillus, De Poetis . DE POETIS Isid. Orig. ..- Cum primum homines exuta feritate rationem uitae ha- .bere coepissent seque ac deos suos nosse, modicum cultum ac sermonem necessarium commenti sibi, utriusque magni- ficentiam ad religionem deorum suorum excogitauerunt. igi- tur ut templa illis domibus pulchriora et simulacra corpori- bus ampliora faciebant, ita eloquio etiam quasi augustiore honorandos putauerunt laudesque eorum et uerbis inlustri- oribus et iocundioribus numeris extulerunt. id genus quia forma quadam efficitur, quae ποιότης dicitur, poema uoci- tatum est, eiusque factores poetae. Cornelius Tacitus, Dialogus de Oratoribus .. DIALOGUS DE ORATORIBUS Saepe ex me requiris, Iuste Fabi, cur, cum priora saecula ..tot eminentium oratorum ingeniis gloriaque floruerint, nostra potissimum aetas deserta et laude eloquentiae orbata vix nomen ipsum oratoris retineat; neque enim ita appella- mus nisi antiquos, horum autem temporum diserti causidici et advocati et patroni et quidvis potius quam oratores vo- cantur. cui percontationi tuae respondere et tam magnae .quaestionis pondus excipere, ut aut de ingeniis nostris male existimandum sit, si idem adsequi non possumus, aut de iudiciis, si nolumus, vix hercule auderem, si mihi mea sen- tentia proferenda ac non disertissimorum, ut nostris tem- poribus, hominum sermo repetendus esset, quos eandem hanc quaestionem pertractantis iuvenis admodum audivi. ita non ingenio, sed memoria et recordatione opus est, ut .quae a praestantissimis viris et excogitata subtiliter et dicta graviter accepi, cum singuli diversas vel easdem sed pro- babilis causas adferrent, dum formam sui quisque et animi et ingenii redderent, isdem nunc numeris isdemque rationi- bus persequar, servato ordine disputationis. neque enim .defuit qui diversam quoque partem susciperet, ac multum vexata et inrisa vetustate nostrorum temporum eloquentiam antiquorum ingeniis anteferret. Publius Terentius Afer, Phormio PHORMIO PROLOGVS Postquam poeta vetu poetam non potest retrahere a studio et transdere hominem in otium, maledictis deterrere ne scribat parat; qui ita dictitat, quas ante hic fecit fabulas tenui esse oratione et scriptura levi quia nusquam insanum scripsit adulescentulum cervam videre fugere et sectari canes et eam plorare, orare ut subveniat sibi. quod si intellegeret, quom stetit olim nova, actoris opera mage stetisse quam sua, minu multo audacter quam nunc laedit laederet et mage placerent quas fecisset fabulas. anunc siquis est qui hoc dicat aut sic cogitet vetu si poeta non lacessisset prior, nullum invenire prologum potuisset novos quem diceret, nisi haberet cui male diceret, is sibi responsum hoc habeat, in medio omnibus palmam esse positam qui artem tractent musicam. ille ad famem hunc a studio studuit reicere hic respondere voluit, non lacessere. benedictis si certasset, audisset bene quod ab ĭllo adlatumst, sibi ĕsse rellatum putet. de ĭllo iam finem faciam dicundi mihi, peccandi quom ipse de se finem non facit. nunc quid velim animum attendite adporto novam Epidicazomenon quam vocant comoediam Graeci, Latini Phormionem nominant quia primas partis quĭ aget is erit Phormio parasitu, per quem res geretur maxume voluntas vostra si ad poetam accesserit. date operam, adeste aequo animo per silentium, ne simili utamur fortuna atque usi sumus quom per tumultum noster grex motus locost quem actori virtus nobis restituit locum bonitasque vostra adiutans atque aequanimitas. Albius Tibullus, Elegiae .. ALBII TIBVLLI LIBER PRIMVS I Divitias alius fulvo sibi congerat auro .. Et teneat culti iugera multa soli, Quem labor adsiduus vicino terreat hoste, Martia cui somnos classica pulsa fugent Me mea paupertas vita traducat inerti, Dum meus adsiduo luceat igne focus. Ipse seram teneras maturo tempore vites Rusticus et facili grandia poma manu; Nec spes destituat, sed frugum semper acervos Praebeat et pleno pinguia musta lacu. Nam veneror, seu stipes habet desertus in agris Seu vetus in trivio florida serta lapis, Et quodcumque mihi pomum novus educat annus, Libatum agricolae ponitur ante deo. Flava Ceres, tibi sit nostro de rure corona Spicea, quae templi pendeat ante fores, Pomosisque ruber custos ponatur in hortis, Terreat ut saeva falce Priapus aves. Vos quoque, felicis quondam, nunc pauperis agri Custodes, fertis munera vestra, Lares. Tunc vitula innumeros lustrabat caesa iuvencos, Nunc agna exigui est hostia parva soli. Agna cadet vobis, quam circum rustica pubes Clamet io messes et bona vina date. Iam modo iam possim contentus vivere parvo Nec semper longae deditus esse viae, Sed Canis aestivos ortus vitare sub umbra Arboris ad rivos praetereuntis aquae. Nec tamen interdum pudeat tenuisse bidentem Aut stimulo tardos increpuisse boves, Non agnamve sinu pigeat fetumve capellae Desertum oblita matre referre domum. At vos exiguo pecori, furesque lupique, Parcite de magno est praeda petenda grege. Hic ego pastoremque meum lustrare quotannis Et placidam soleo spargere lacte Palem. Adsitis, divi, neu vos e paupere mensa Dona nec e puris spernite fictilibus. Fictilia antiquus primum sibi fecit agrestis Pocula, de facili conposuitque luto. Non ego divitias patrum fructusque requiro, Quos tulit antiquo condita messis avo Parva seges satis est, satis requiescere lecto Si licet et solito membra levare toro. Quam iuvat inmites ventos audire cubantem Et dominam tenero continuisse sinu Aut, gelidas hibernus aquas cum fuderit Auster, Securum somnos igne iuvante sequi. Hoc mihi contingat. Sit dives iure, furorem Qui maris et tristes ferre potest pluvias. O quantum est auri pereat potiusque smaragdi, Quam fleat ob nostras ulla puella vias. Te bellare decet terra, Messalla, marique, Ut domus hostiles praeferat exuvias; Me retinent vinctum formosae vincla puellae, Et sedeo duras ianitor ante fores. Non ego laudari curo, mea Delia; tecum Dum modo sim, quaeso segnis inersque vocer. Te spectem, suprema mihi cum venerit hora, Te teneam moriens deficiente manu. Flebis et arsuro positum me, Delia, lecto, Tristibus et lacrimis oscula mixta dabis. Flebis non tua sunt duro praecordia ferro Vincta, neque in tenero stat tibi corde silex. Illo non iuvenis poterit de funere quisquam Lumina, non virgo, sicca referre domum. Tu manes ne laede meos, sed parce solutis Crinibus et teneris, Delia, parce genis. Interea, dum fata sinunt, iungamus amores Iam veniet tenebris Mors adoperta caput, Iam subrepet iners aetas, nec amare decebit, Dicere nec cano blanditias capite. Nunc levis est tractanda Venus, dum frangere postes Non pudet et rixas inseruisse iuvat. Hic ego dux milesque bonus vos, signa tubaeque, Ite procul, cupidis volnera ferte viris, Ferte et opes ego conposito securus acervo Despiciam dites despiciamque famem. Pompeius Trogus, De Animalibus . DE ANIMALIBUS Char. GL .K parium numerorum et imparium .Char. GL .K lacte .Plin. Nat. . Frons ubi est magna seg- .nem animum subesse signi- ficat, quibus parva mobilem, quibus rotunda iracundam, velut hoc vestigio tumoris adparente. supercilia quibus porriguntur in rectum mollis significant, quibus iuxta na- sum flexa sunt austeros, qui- bus iuxta tempora inflexa derisores, quibus in totum demissa malivolos et invi- dos. oculi quibuscumque sunt longi maleficos mori- bus esse indicant. qui car- nosos a naribus angulos ha- bent malitiae notam prae- bent. candida pars extenta notam impudentiae habet, qui identidem operire solent inconstantiae. oricularum magnitudo loquacitatis et stultitiae nota est. Gaius Valerius Flaccus, Argonautica . ARGONAUTICON LIBER PRIMUS Prima deum magnis canimus freta pervia natis .fatidicamque ratem, Scythici quae Phasidis oras ausa sequi mediosque inter iuga concita cursus rumpere flammifero tandem consedit Olympo. Phoebe, mone, si Cumaeae mihi conscia vatis stat casta cortina domo, si laurea digna fronte viret, tuque o pelagi cui maior aperti fama, Caledonius postquam tua carbasa vexit Oceanus Phrygios prius indignatus Iulos, eripe me populis et habenti nubila terrae, sancte pater, veterumque fave veneranda canenti facta virum versam proles tua pandit Idumen, namque potest, Solymo nigrantem pulvere fratrem spargentemque faces et in omni turre furentem. ille tibi cultusque deum delubraque genti instituet, cum iam, genitor, lucebis ab omni parte poli neque erit Tyriae Cynosura carinae certior aut Grais Helice servanda magistris. seu tu signa dabis seu te duce Graecia mittet et Sidon Nilusque rates nunc nostra serenus orsa iuves, haec ut Latias vox impleat urbes. Haemoniam primis Pelias frenabat ab annis, iam gravis et longus populis metus. illius amnes Ionium quicumque petunt, ille Othryn et Haemum atque imum felix versabat vomere Olympum. sed non ulla quies animo fratrisque paventi progeniem divumque minas. hunc nam fore regi exitio vatesque canunt pecudumque per aras terrifici monitus iterant; super ipsius ingens instat fama viri virtusque haud laeta tyranno. ergo anteire metus iuvenemque exstinguere pergit Aesonium letique vias ac tempora versat, sed neque bella videt Graias neque monstra per urbes ulla Cleonaeo iam tempora clausus hiatu Alcides, olim Lernae defensus ab angue Arcas et ambobus iam cornua fracta iuvencis. ira maris vastique placent discrimina ponti. tum iuvenem tranquilla tuens nec fronte timendus occupat et fictis dat vultum et pondera dictis. hanc mihi militiam, veterum quae pulchrior actis, adnue daque animum. nostri de sanguine Phrixus Cretheos ut patrias audis effugerit aras. hunc ferus Aeetes, Scythiam Phasinque rigentem qui colitheu magni Solis pudor!, hospita vina inter et attonitae mactat sollemnia mensae nil nostri divumque memor. non nuntia tantum fama refert ipsum iuvenem tam saeva gementem, ipsum ego, cum serus fessos sopor alligat artus, aspicio, lacera adsiduis namque illius umbra questibus et magni numen maris excitat Helle. si mihi quae quondam vires, et pendere poenas Colchida iam et regis caput hic atque arma videres. olim annis ille ardor hebet necdum mea proles imperio et belli rebus matura marique. tu, cui iam curaeque vigent animique viriles, i, decus, et pecoris Nephelaei vellera Graio redde tholo ac tantis temet dignare periclis! talibus hortatur iuvenem propiorque iubenti conticuit certus Scythico concurrere ponto Cyaneas tantoque silet possessa dracone vellera, multifidas regis quem filia linguas vibrantem ex adytis cantu dapibusque vocabat et dabat externo liventia mella veneno. Mox taciti patuere doli nec vellera curae esse viro, sed sese odiis immania cogi in freta. qua iussos sectatur quaerere Colchos arte queat nunc aerii plantaria vellet Perseos aut currus et quos frenasse dracones creditus, ignaras Cereris qui vomere terras imbuit et flava quercum damnavit arista. heu quid agat? populumne levem veterique tyranno infensum atque olim miserantes Aesona patres advocet an socia Iunone et Pallade fretus armisona speret magis et freta iussa capessat, siqua operis tanti domito consurgere ponto fama queat. tu sola animos mentemque peruris, Gloria, te viridem videt immunemque senectae Phasidis in ripa stantem iuvenesque vocantem. tandem animi incertum confusaque pectora firmat religio tendensque pias ad sidera palmas omnipotens regina, inquit, quam, turbidus atro aethere caeruleum quateret cum Iuppiter imbrem, ipse ego praecipiti tumidum per Enipea nimbo in campos et tuta tuli nec credere quivi ante deam quam te tonitru nutuque reposci coniugis et subita raptam formidine vidi, da Scythiam Phasinque mihi tuque, innuba Pallas, eripe me! vestris egomet tunc vellera templis illa dabo, dabit auratis et cornibus igni colla pater niveique greges altaria cingent? Accepere deae celerique per aethera lapsu diversas petiere vias in moenia pernix Thespiaca ad carum Tritonia devolat Argum. moliri hunc puppem iubet et demittere ferro robora Peliacas et iam comes exit in umbras. at Iuno Argolicas pariter Macetumque per urbes spargit inexpertos temptare parentibus Austros Aesoniden, iam stare ratem remisque superbam poscere quos revehat rebusque in saecula tollat. Omnis avet quae iam bellis spectataque fama turba ducum primae seu quos in flore iuventae temptamenta tenent necdum data copia rerum. at quibus arvorum studiumque insontis aratri, hos stimulant magnaque ratem per lustra viasque iussi laude canunt manifesto in lumine Fauni silvarumque deae atque elatis cornibus Amnes. Protinus Inachiis ultro Tirynthius Argis advolat, Arcadio cuius flammata veneno tela puer facilesque umeris gaudentibus arcus gestat Hylas; velit ille quidem, sed dextera nondum par oneri clavaeque capax. quos talibus amens insequitur solitosque novat Saturnia questus o utinam Graiae rueret non omne iuventae in nova fata decus nostrique Eurystheos haec nunc iussa forent. imbrem et tenebras saevumque tridentem iamiam ego et inviti torsissem coniugis ignem. nunc quoque nec socium nostrae columenve carinae esse velim Herculeis nec me umquam fidere fas sit auxiliis comiti et tantum debere superbo. dixit et Haemonias oculos detorquet ad undas. Fervere cuncta virum coetu, simul undique cernit delatum nemus et docta resonare bipenni litora. iam pinus gracili dissolvere lamna Thespiaden iungique latus lentoque sequaces molliri videt igne trabes remisque paratis Pallada velifero quaerentem bracchia malo. constitit ut longo moles non pervia ponto, puppis et ut tenues subiere latentia cerae lumina, picturae varios super addit honores. hic sperata Tyrrheni tergore piscis Peleos in thalamos vehitur Thetis; aequora delphin corripit, ipsa sedet deiecta in lumina palla nec Iove maiorem nasci suspirat Achillen. hanc Panope Dotoque soror laetataque fluctu prosequitur nudis pariter Galatea lacertis antra petens; Siculo revocat de litore Cyclops. contra ignis viridique torus de fronde dapesque vinaque et aequoreos inter cum coniuge divos Aeacides pulsatque chelyn post pocula Chiron. parte alia Pholoe multoque insanus Iaccho Rhoecus et Atracia subitae de virgine pugnae. crateres mensaeque volant araeque deorum poculaque, insignis veterum labor. optimus hasta hic Peleus, hic ense furens agnoscitur Aeson. fert gravis invito victorem Nestora tergo Monychus, ardenti peragit Clanis Actora quercu. nigro Nessus equo fugit adclinisque tapetis in mediis vacuo condit caput Hippasus auro. Haec quamquam miranda viris stupet Aesone natus, at secum heu miseros nostrum natosque patresque! hacine nos animae faciles rate nubila contra mittimur? in solum nunc saeviet Aesona pontus? non iuvenem in casus eademque pericula Acastum abripiam? invisae Pelias freta tuta carinae optet et exoret nostris cum matribus undas. Talia conanti laevum Iovis armiger aethra advenit et validis fixam gerit unguibus agnam. at procul e stabulis trepidi clamore sequuntur pastores fremitusque canum; citus occupat auras raptor et Aegaei super effugit alta profundi. accipit augurium Aesonides laetusque superbi tecta petit Peliae. prior huic tum regia proles advolat amplexus fraternaque pectora iungens. ductor ait non degeneres, ut reris, Acaste, venimus ad questus socium te iungere coeptis est animus neque enim Telamon aut Canthus et Idas Tyndareusque puer mihi vellere dignior Helles. o quantum terrae, quantum cognoscere caeli permissum est, pelagus quantos aperimus in usus! nunc forsan grave reris opus, sed laeta recurret cum ratis et caram cum iam mihi reddet Iolcon, quis pudor heu nostros tibi tunc audire labores, quae referam visas tua per suspiria gentes! Nec passus rex plura virum sat multa parato in quaecumque vocas. nec nos, ait optime, segnes credideris patriisve magis confidere regnis quam tibi, si primos duce te virtutis honores carpere, fraternae si des adcrescere famae. quin ego, nequa metu nimio me cura parentis impediat, fallam ignarum subitusque paratis tunc adero, primas linquet cum puppis harenas. dixerat. ille animos promissaque talia laetus accipit et gressus avidos ad litora vertit. At ducis imperiis Minyae monituque frequentes puppem umeris subeunt et tento poplite proni decurrunt intrantque fretum; non clamor anhelis nauticus aut blandus testudine defuit Orpheus. tum laeti statuunt aras. tibi, rector aquarum, summus honor, tibi caeruleis in litore vittis et Zephyris Glaucoque bovem Thetidique iuvencam deicit Ancaeus non illo certior alter pinguia letifera perfringere colla bipenni. ipse ter aequoreo libans carchesia patri sic ait Aesonides o qui spumantia nutu regna quatis terrasque salo complecteris omnes, da veniam! scio me cunctis e gentibus unum inlicitas temptare vias hiememque mereri sed non sponte feror nec nunc mihi iungere montes mens tamen aut summo deposcere fulmen Olympo. ne Peliae te vota trahant! ille aspera iussa repperit et Colchos in me luctumque meorum. illum egotu tantum non indignantibus undis hoc caput accipias et pressam regibus alnum. sic fatus pingui cumulat libamine flammam. Protulit ut crinem densis luctatus in extis ignis et escendit salientia viscera tauri, ecce sacer totusque dei per litora Mopsus immanis visu vittamque comamque per auras surgentem laurusque rotat. vox reddita tandem, vox horrenda viris. tum facta silentia vati. heu quaenam aspicio? nostris modo concitus ausis aequoreos vocat ecce deos Neptunus et ingens concilium. fremere et legem defendere cuncti hortantur. sic amplexus, sic pectora fratris, Iuno, tene tuque o puppem ne desere, Pallas nunc patrui, nunc flecte minas! cessere ratemque accepere mari. per quot discrimina rerum expedior! subita cur pulcher harundine crines velat Hylas? unde urna umeris niveosque per artus caeruleae vestes? unde haec tibi vulnera, Pollux? quantus io tumidis taurorum e naribus ignis! tollunt se galeae sulcisque ex omnibus hastae et iam iamque umeri. quem circum vellera Martem aspicio? quaenam aligeris secat anguibus auras caede madens? quos ense ferit? miser, eripe parvos, Aesonide! cerno et thalamos ardere iugales! Iamdudum Minyas ambage ducemque terrificat; sed enim contra Phoebeius Idmon non pallore viris, non ullo horrore comarum terribilis, plenus fatis Phoeboque quieto, cui genitor tribuit monitu praenoscere divum omina, seu flammas seu lubrica comminus exta seu plenum certis interroget aera pinnis, sic sociis Mopsoque canit quantum augur Apollo flammaque prima docet, praeduri plena laboris cerno equidem, patiens sed quae ratis omnia vincet. ingentes durate animae dulcesque parentum tendite ad amplexus! lacrimae cecidere canenti quod sibi iam clausos invenit in ignibus Argos. Vix ea fatus erat, iungit cum talia ductor Aesonius superum quando consulta videtis, o socii, quantisque datur spes maxima coeptis, vos quoque nunc vires animosque adferte paternos. non mihi Thessalici pietas culpanda tyranni suspective doli deus haec, deus omine dextro imperat; ipse suo voluit commercia mundo Iuppiter et tantos hominum miscere labores. ite, viri, mecum dubiisque evincite rebus quae meminisse iuvet nostrisque nepotibus instent. hanc vero, socii, venientem litore laeti dulcibus adloquiis ludoque educite noctem! paretur. molli iuvenes funduntur in alga conspicuusque toris Tirynthius. exta ministri rapta simul veribus Cereremque dedere canistris. Iamque aderat summo decurrens vertice Chiron clamantemque patri procul ostendebat Achillen. ut puer ad notas erectum Pelea voces vidit et ingenti tendentem bracchia passu, adsiluit caraque diu cervice pependit. illum nec valido spumantia pocula Baccho sollicitant veteri nec conspicienda metallo signa tenent stupet in ducibus magnumque sonantes haurit et Herculeo fert comminus ora leoni. laetus at impliciti Peleus rapit oscula nati suspiciensque polum placido si currere fluctu Pelea vultis ait ventosque optare ferentes, hoc, superi, servate caput! tu cetera, Chiron, da mihi! te parvus lituos et bella loquentem miretur; sub te puerilia tela magistro venator ferat et nostram festinet ad hastam. omnibus inde viae calor additus; ire per altum magna mente volunt. Phrixi promittitur absens vellus et auratis Argo reditura corymbis. Sol ruit et totum Minyis laetantibus undae deduxere diem. sparguntur litore curvo lumina nondum ullis terras monstrantia nautis. Thracius hic noctem dulci testitudine vates extrahit, ut steterit redimitus tempora vittis Phrixus et iniustas contectus nubibus aras fugerit Inoo linquens Athamanta Learcho; aureus ut iuvenem miserantibus intulit undis vector et adstrictis ut sedit cornibus Helle. septem Aurora vias totidemque peregerat umbras luna polo dirimique procul non aequore visa coeperat a gemina discedere Sestos Abydo. hic soror Aeoliden aevum mansura per omne deserit, heu saevae nequiquam erepta novercae! illa quidem fessis longe petit umida palmis vellera, sed bibulas urgenti pondere vestes unda trahit levique manus labuntur ab auro. quis tibi, Phrixe, dolor, rapido cum concitus aestu respiceres miserae clamantia virginis ora extremasque manus sparsosque per aequora crines! Iamque mero ludoque modus positique quietis conticuere toris, solus quibus ordine fusis impatiens somni ductor manet. hunc gravis Aeson et pariter vigil Alcimede spectantque tenentque pleni oculos. illis placidi sermonis Iason suggerit adfatus turbataque pectora mulcet. mox ubi victa gravi ceciderunt lumina somno visa coronatae fulgens tutela carinae vocibus his instare duci Dodonida quercum Chaoniique vides famulam Iovis. aequora tecum ingredior nec fatidicis avellere silvis me nisi promisso potuit Saturnia caelo. tempus adest age rumpe moras, dumque aequore toto currimus incertus si nubila duxerit aether, iam nunc mitte metus fidens superisque mihique. dixerat. ille pavens laeto quamquam omine divum prosiluit stratis. Minyas simul obtulit omnes alma novo crispans pelagus Tithonia Phoebo. discurrunt transtris hi celso cornua malo expediunt, alii tonsas in marmore summo praetemptant, prora funem legit Argus ab alta. increscunt matrum gemitus et fortia languent corda patrum, longis flentes amplexibus haerent. vox tamen Alcimedes planctus supereminet omnis, femineis tantum illa furens ululatibus obstat, obruat Idaeam quantum tuba Martia buxum, fatur et haec nate indignos aditure labores, dividimur nec ad hos animum componere casus ante datum, sed bella tibi terrasque timebam. vota aliis facienda deis. si fata reducunt te mihi, si trepidis placabile matribus aequor, possum equidem lucemque pati longumque timorem. sin aliud fortuna parat, miserere parentum, Mors bona, dum metus est nec adhuc dolor. ei mihi, Colchos unde ego et avecti timuissem vellera Phrixi? quos iam mente dies, quam saeva insomnia curis prospicio! quotiens raucos ad litoris ictus deficiam Scythicum metuens pontumque polumque nec de te credam nostris ingrata serenis! da, precor, amplexus haesuraque verba relinque auribus et dulci iam nunc preme lumina dextra! talibus Alcimede maeret, sed fortior Aeson attollens dictis animos o si mihi sanguis quantus erat cum signiferum cratera minantem non leviore Pholum manus haec compescuit auro, primus in aeratis posuissem puppibus arma concussoque ratem gauderem tollere remo. sed patriae valuere preces auditaque magnis vota deis video nostro tot in aequore reges teque ducem. tales, tales ego ducere suetus atque sequi. nunc ille diesdet Iuppiter oro, ille super quo te Scythici regisque marisque victorem atque umeros ardentem vellere rapto accipiam cedantque tuae mea facta iuventae. sic ait. ille suo conlapsam pectore matrem sustinuit magnaque senem cervice recepit. Et iam finis erat. Zephyrumque ratemque morantes solverat amplexus tristi tuba tertia signo. dant remo sua quisque viri, dant nomina transtris. hinc laevum Telamon pelagus tenet, altior inde occupat Alcides aliud mare, cetera pubes dividitur. celer Asterion, quem matre cadentem Peresius gemino fovit pater amne Cometes, segnior Apidani vires ubi sentit Enipeus, nititur, hinc Talaus fratrisque Leodocus urget remo terga sui, quos nobile contulit Argos. hinc quoque missus adest quamvis arcentibus Idmon alitibus; sed turpe viro timuisse futura. hic et Naubolides tortas consurgit in undas Iphitus, hic patrium frangit Neptunius aequor, qui tenet undisonam Psamathen semperque patentem Taenaron, Euphemus, mollique a litore Pellae Deucalion certus iaculis et comminus ense nobilis Amphion, pariter quos edidit Hypso nec potuit similes voluitve ediscere vultus. tum valida Clymenus percusso pectore tonsa frater et Iphiclus puppem trahit et face saeva in tua mox Danaos acturus saxa, Caphereu, Nauplius, et tortum non a Iove fulmen Oileus qui gemet Euboicas nato stridente per undas quique Erymanthei sudantem pondere monstri Amphitryoniaden Tegeaeo limine Cepheus iuvit et Amphidamas at frater plenior actis maluit Ancaeo vellus contingere Phrixi tectus et Eurytion servato colla capillo, quem pater Aonias reducem tondebit ad aras. te quoque Thessalicae, Nestor, rapit in freta puppis fama, Mycenaeis olim qui candida velis aequora nec stantes mirabere mille magistros. nec Peleus fretus soceris et coniuge diva defuit ac prora splendet tua cuspis ab alta, Aeacide; tantum haec aliis excelsior hastis quantum Peliacas in vertice vicerat ornos. linquit et Actorides natum Chironis in antro, ut socius caro pariter meditetur Achilli fila lyrae pariterque leves puer incitet hastas. discat eques placidi conscendere terga magistri hic vates Phoebique fides non vana parentis Mopsus, puniceo cui circumfusa cothurno palla imos ferit alba pedes vittataque frontem cassis et in summo laurus Peneia cono. quin etiam Herculeo consurgit ab ordine Tydeus Nelidesque Periclymenus, quem parva Methone et levis Elis equis et fluctibus obvius Aulon caestibus adversos viderunt frangere vultus. tu quoque Phrixeos remo, Poeantie, Colchos bis Lemnon visure petis, nunc cuspide patris inclitus, Herculeas olim moture sagittas. proximus hinc Butes Actaeis dives ab oris; innumeras nam claudit apes longaque superbus fuscat nube diem dum plenas nectare cellas pandit et in dulcem reges dimittit Hymetton. insequeris casusque tuos expressa, Phalere, arma geris laeva; nam lapsus ab arbore parvum ter quater ardenti tergo circumvenit anguis, stat procul intendens dubium pater anxius arcum. tum caelata metus alios gerit arma Eribotes et quem fama genus non est decepta Lyaei Phlias immissus patrios de vertice crines. nec timet Ancaeum genetrix committere ponto, plena tulit quem rege maris. securus in aequor haud minus Erginus proles Neptunia fertur, qui maris insidias, clarae qui sidera noctis norit et e clausis quem destinet Aeolus antris, non metuat cui regna ratis, cui tradere caelum adsidua Tiphys vultum lassatus ab Arcto. taurea vulnifico portat celer aspera plumbo terga Lacon, saltem in vacuos ut bracchia ventos spargat et Oebalium Pagaseia puppis alumnum spectet securo celebrantem litora ludo, oraque Thessalico melior contundere freno vectorem pavidae Castor dum quaereret Helles passus Amyclaea pinguescere Cyllaron herba. illis Taenario pariter tremit ignea fuco purpura, quod gemina mater spectabile tela duxit opus bis Taygeton silvasque comantes struxerat, Eurotan molli bis fuderat auro. quemque suus sonipes niveo de stamine portat et volat amborum patrius de pectore cycnus. at tibi collectas solvit iam fibula vestes ostenditque umeros fortes spatiumque superbi pectoris Herculeis aequum, Meleagre, lacertis. hic numerosa phalanx, proles Cyllenia certus Aethalides subitas nervo redeunte sagittas cogere; tu medios gladio bonus ire per hostes, Euryte; nec patrio Minyis ignobilis usu nuntia verba ducis populis qui reddit Echion. sed non, Iphi, tuis Argo reditura lacertis heu cinerem Scythica te maesta relinquet harena cessantemque tuo lugebit in ordine remum. te quoque dant campi tanto pastore Pheraei felices, Admete, tuis nam pendet in arvis Delius ingrato Steropen quod fuderat arcu. a quotiens famulo notis soror obvia silvis flevit ubi Ossaeae captaret frigora quercus perderet et pingui miseros Boebeide crines! insurgit transtris et remo Nerea versat Canthus, in Aeaeo volvet quem barbara cuspis pulvere; at interea clari decus adiacet orbis quem genitor gestabat Abassecat aurea fluctu tegmina Chalcidicas fugiens Euripus harenas celsaque semiferum contorquens frena luporum surgis ab ostrifero medius, Neptune, Geraesto. et tibi Palladia pinu, Polypheme, revecto ante urbem ardentis restat deprendere patris reliquias, multum famulis pia iusta moratis si venias. breviore petit iam caerula remo occupat et longe sua transtra novissimus Idas. at frater magnos Lynceus servatur in usus, quem tulit Arene, possit qui rumpere terras et Styga transmisso tacitam deprendere visu. fluctibus e mediis terras dabit ille magistro et dabit astra rati cumque aethera Iuppiter umbra perdiderit solus transibit nubila Lynceus. quin et Cecropiae proles vacat Orithyiae temperet ut tremulos Zetes fraterque ceruchos. nec vero Odrysius transtris impenditur Orpheus aut pontum remo subigit, sed carmine tonsas ire docet summo passim ne gurgite pugnent. donat et Iphiclo pelagus iuvenumque labores Aesonides, fessum Phylace quem miserat aevo non iam operum in partem, monitus sed tradat ut acres magnorumque viros qui laudibus urat avorum. Arge, tuae tibi cura ratis, te moenia doctum Thespia Palladio dant munere; sors tibi nequa parte trahat tacitum puppis mare fissaque fluctu vel pice vel molli conducere vulnera cera. pervigil Arcadio Tiphys pendebat ab astro Hagniades, felix stellis qui segnibus usum et dedit aequoreos caelo duce tendere cursus. Ecce per obliqui rapidum compendia montis ductor ovans laetusque dolis agnoscit Acastum horrentem iaculis et parmae luce coruscum. ille ubi se mediae per scuta virosque carinae intulit, ardenti Aesonides retinacula ferro abscidit. haud aliter saltus vastataque pernix venator cum lustra fugit dominoque timentem urget equum teneras compressus pectore tigres quas astu rapuit pavido, dum saeva relictis mater in adverso catulis venatur Amano. it pariter propulsa ratis. stant litore matres claraque vela oculis percussaque sole sequuntur scuta virum, donec iam celsior arbore pontus immensusque ratem spectantibus abstulit aer. Siderea tunc arce pater pulcherrima Graium coepta tuens tantamque operis consurgere molem laetatur; patrii neque enim probat otia regni. una omnes gaudent superi venturaque mundo tempora quaeque vias cernunt sibi crescere Parcae. sed non et Scythici genitor discrimine nati intrepidus tales fundit Sol pectore voces summe sator, cui nostra dies volventibus annis tot peragit reficitque vices, tuane ista voluntas Graiaque nunc undis duce te nutuque secundo it ratis? an meritos fas est mihi rumpere questus? hoc metuens et nequa foret manus invida nato non mediae telluris opes, non improba legi divitis arva plagae teneant uberrima Teucer et Libys et vestri Pelopis domus horrida saevo quae premis arva gelu strictosque insedimus amnes. cederet his etiam et sese sine honore referret ulterius, sed nube rigens ac nescia rerum stat super et nostros iam zona reverberat ignes. quid regio immanis, quid barbarus amnibus ullis Phasis et aversis proles mea gentibus obstat? quid Minyae meruere queri? num vellere Graio vi potitur? profugo quin agmina iungere Phrixo abnuit, Inoas ultor nec venit ad aras, imperii sed parte virum nataeque moratus coniugio videt e Graia nunc stirpe nepotes et generos vocat et iunctas sibi sanguine terras. flecte ratem motusque, pater, nec vulnere nostro aequora pande viris; veteris sat conscia luctus silva Padi et viso flentes genitore sorores! adfremit his quassatque caput qui vellera dono Bellipotens sibi fixa videt temptataque, contra Pallas et amborum gemuit Saturnia questus. Tum genitor vetera haec nobis et condita pergunt ordine cuncta suo rerumque a principe cursu fixa manent; neque enim terris tum sanguis in ullis noster erat cum fata darem, iustique facultas hinc mihi cum varios struerem per saecula reges. atque ego curarum repetam decreta mearum. iam pridem regio quae virginis aequor ad Helles et Tanai tenus immenso descendit ab Euro undat equis floretque viris nec tollere contra ulla pares animos nomenque capessere bellis ausa manus. sic fata locos, sic ipse fovebam. accelerat sed summa dies Asiamque labantem linquimus et poscunt iam me sua tempora Grai. inde meae quercus tripodesque animaeque parentum hanc pelago misere manum. via facta per undas perque hiemes, Bellona, tibi. nec vellera tantum indignanda manent propiorque ex virgine rapta ille dolor, sednulla magis sententia menti fixa meaeveniet Phrygia iam pastor ab Ida, qui gemitus irasque pares et mutua Grais dona ferat. quae classe dehinc effusa procorum bella, quot ad Troiae flentes hiberna Mycenas, quot proceres natosque deum, quae robora cernes oppetere et magnis Asiam concedere fatis! hinc Danaum de fine sedet gentesque fovebo mox alias. pateant montes silvaeque lacusque cunctaque claustra maris, spes et metus omnibus esto. arbiter ipse locos terrenaque summa movendo experiar, quaenam populis longissima cunctis regna velim linquamque datas ubi certus habenas. tunc oculos Aegaea refert ad caerula robur Herculeum Ledaeque tuens genus atque ita fatur tendite in astra, viri me primum regia mundo Iapeti post bella trucis Phlegraeque labores imposuit; durum vobis iter et grave caeli institui. sic ecce meus, sic orbe peracto Liber et expertus remeavit Apollo. dixit et ingenti flammantem nubila sulco direxit per inane facem, quae puppe propinqua in bifidum discessit iter fratresque petivit Tyndareos, placida et mediis in frontibus haesit protinus amborum lumenque innoxia fundit purpureum, miseris olim implorabile nautis. Interea medio saevus permissa profundo carbasa Pangaea Boreas speculatus ab arce continuo Aeoliam Tyrrhenaque tendit ad antra concitus. omne dei rapidis nemus ingemit alis, strata Ceres motuque niger sub praepete pontus. aequore Trinacrio refugique a parte Pelori stat rupes horrenda fretis, quot in aethera surgit molibus, infernas totidem demissa sub undas. nec scopulos aut antra minor iuxta altera tellus cernitur. illam Acamans habitat nudusque Pyracmon, has nimbi ventique domos et naufraga servat tempestas, hinc in terras latumque profundum est iter, hinc olim soliti miscere polumque infelixque fretum neque enim tunc Aeolus illis rector erat, Libya cum rumperet advena Calpen Oceanus, cum flens Siculos Oenotria fines perderet et mediis intrarent montibus undae, intonuit donec pavidis ex aethere ventis Omnipotens regemque dedit, quem iussa vereri saeva cohors; vix monte chalybs iterataque muris saxa domant Euros. cum iam cohibere frementum ora nequit, rex tunc aditus et claustra refringit ipse volens placatque data fera murmura porta. nuntius hunc solio Boreas proturbat ab alto. Pangaea quod ab arce nefas, ait, Aeole, vidi! Graia novam ferro molem commenta iuventus pergit et ingenti gaudens domat aequora velo. nec mihi libertas imis freta tollere harenis qualis eram nondum vinclis et carcere clausus. hinc animi structaeque viris fiducia puppis, quod Borean sub rege vident. da mergere Graios insanamque ratem! nil me mea pignora tangunt. tantum hominum compesce minas dum litora iuxta Thessala necdum aliae viderunt carbasa terrae. Dixerat, at cuncti fremere intus et aequora venti poscere. tum validam contorto turbine portam impulit Hippotades, fundunt se carcere laeti Thraces equi Zephyrusque et nocti concolor alas nimborum cum prole Notus crinemque procellis hispidus et multa flavus caput Eurus harena. induxere hiemem raucoque ad litora tractu unanimi freta curva ferunt. nec sola Tridentis regna movent, vasto pariter ruit igneus aether cum tonitru piceoque premit nox omnia caelo. excussi manibus remi conversaque frontem puppis in obliquum resonos latus accipit ictus, vela super tremulum subitus volitantia malum turbo rapit. qui tum Minyis trepidantibus horror cum picei fulsere poli pavidamque coruscae ante ratem cecidere faces antemnaque laevo prona dehiscentem cornu cum sustulit undam. non hiemem missosque putant consurgere ventos ignari, sed tale fretum. tum murmure maesto hoc erat inlicitas temerare rudentibus undas quod nostri timuere patres. vix litore puppem solvimus et quanto fremitu se sustulit Aegon! hocine Cyaneae concurrunt aequore cautes tristius an miseris superest mare? linquite, terrae, spem pelagi sacrosque iterum seponite fluctus! haec iterant segni flentes occumbere leto. magnanimus spectat pharetras et inutile robur Amphitryoniades. miscent suprema paventes verba alii iunguntque manus atque ora fatigant aspectu in misero tota cum protinus alnus solvitur et vasto puppis mare sorbet hiatu. illam huc atque illuc nunc torquens verberat Eurus, nunc stridens Zephyris aufert Notus. undique fervent aequora, cum subitus trifida Neptunus in hasta caeruleum fundo caput extulit. hanc mihi Pallas et soror hanc, inquit, mulcens mea pectora fletu abstulerint; veniant Phariae Tyriaeque carinae permissumque putent. quotiens mox rapta videbo vela notis plenasque aliis clamoribus undas! non meus Orion aut saevus Pliade Taurus mortis causa novae; miseris tu gentibus, Argo, fata paras nec iam merito tibi, Tiphy, quietum ulla parens volet Elysium manesque piorum. haec ait et pontum pater ac turbata reponit litora depellitque Notos, quos caerulus horror et madido gravis unda sinu longeque secutus imber ad Aeoliae tendunt simul aequora portae. emicuit reserata dies caelumque resolvit arcus et in summos redierunt nubila montes. iam placidis ratis exstat aquis, quam gurgite ab imo et Thetis et magnis Nereus socer erigit ulnis. ergo umeros ductor sacro velatur amictu Aesoniamque capit pateram, quam munere gaudens liquerat hospitio pharetrasque rependerat auro Salmoneus, nondum ille furens, cum fingeret alti quadrifida trabe tela Iovis contraque ruenti aut Athon aut Rhodopen maestae nemora ardua Pisae aemulus et miseros ipse ureret Elidis agros. hac pelago libat latices et talibus infit di, quibus undarum tempestatisque sonorae imperium et magno penitus par regia caelo, tuque, fretum divosque pater sortite biformes, seu casus nox ista fuit seu, volvitur axis ut superum, sic staret opus tollique vicissim pontus habet seu te subitae nova puppis imago armorumque hominumque truces consurgere in iras impulit, haec luerim satis et tua numina, rector, iam fuerint meliora mihi. da reddere terris has animas patriaeque amplecti limina portae! tum quocumque loco meritas tibi plurimus aras pascet honos, quantusque rotis horrendus equisque stas, pater, atque ingens utrimque fluentia Triton frena tenet, tantus nostras condere per urbes. dixerat haec. oritur clamor dextraeque sequentum verba ducis. sic cum stabulis et messibus ingens ira deum et Calabri populator Sirius arvi incubuit, coit agrestum manus anxia priscum in nemus et miseris dictat pia vota sacerdos. ecce autem molli Zephyros descendere lapsu aspiciunt, volat immissis cava pinus habenis infinditque salum et spumas vomit aere tridenti; Tiphys agit tacitique sedent ad iussa ministri, qualiter ad summi solium Iovis omnia circum prona parata deo, ventique imbresque nivesque fulguraque et tonitrus et adhuc in fontibus amnes. At subitus curaque ducem metus acrior omni mensque mali praesaga quatit, quod regis adortus progeniem raptoque dolis crudelis Acasto cetera nuda neci medioque in crimine patrem liquerit ac nullis inopem vallaverit armis, ipse procul nunc tuta tenens; ruat omnis in illos quippe furor. nec vana pavet trepidatque futuris. Saevit atrox Pelias inimicaque vertice ab alto vela videt nec qua se ardens effundere possit. nil animi, nil regna iuvant; fremit obice ponti clausa cohors telisque salum facibusque coruscat. haud secus, aerisona volucer cum Daedalus Ida prosiluit iuxtaque comes brevioribus alis, nube nova linquente domos Minoia frustra infremuit manus et visu lassatur inani omnis eques plenisque redit Gortyna pharetris. quin etiam in thalamis primoque in limine Acasti fusus humo iuvenis gressus et inania signa ore premit sparsisque legens vestigia canis te quoque iam maesti forsan genitoris imago, nate, ait et luctus subeunt suspiria nostri iamque dolos circumque trucis discrimina leti mille vides. qua te, infelix, quibus insequar oris? non Scythicas ferus ille domos nec ad ostia Ponti tendit iter, falsae sed captum laudis amore te, puer, in nostrae durus tormenta senectae nunc lacerat. celsis an si freta puppibus essent pervia, non ultro iuvenes classemque dedissem? o domus, o freti nequiquam prole penates! dixit et extemplo furiis iraque minaci terribilis sunt hic etiam tua vulnera, praedo, sunt lacrimae carusque parens! simul aedibus altis itque reditque fremens rerumque asperrima versat. Bistonas ad meritos cum cornua saeva Thyoneus torsit et infelix iam mille furoribus Haemus, iam Rhodopes nemora alta gemunt, talem incita longis porticibus coniunxque fugit natique Lycurgum. Tartareo tum sacra Iovi Stygiisque ferebat manibus Alcimede tanto super anxia nato, siquid ab excitis melius praenosceret umbris. ipsum etiam curisque parem talesque prementem corde metus ducit, facilem tamen, Aesona coniunx. in scrobibus cruor et largus Phlegethontis operti stagnat honos saevoque vocat grandaeva tumultu Thessalis exanimes atavos magnaeque nepotem Pleiones. et iam tenues ad carmina vultus extulerat maestosque tuens natumque nurumque talia libato pandebat sanguine Cretheus mitte metus, volat ille mari, quantumque propinquat iam magis atque magis variis stupet Aea deorum prodigiis quatiuntque truces oracula Colchos. heu quibus ingreditur fatis, qui gentibus horror pergit! mox Scythiae spoliis nuribusque superbus advenietcuperem ipse graves tum rumpere terras, sed tibi triste nefas fraternaque turbidus arma rex parat et saevas irarum concipit ignes. quin rapis hinc animam et famulos citus effugis artus? i, meus es, iam te in lucos pia turba silentum secretisque ciet volitans pater Aeolus arvis. Horruit interea famulum clamore supremo maesta domus, regemque fragor per moenia differt mille ciere manus et iam dare iussa vocatis. flagrantes aras vestemque nemusque sacerdos praecipitat subitisque pavens circumspicit, Aeson quid moveat. quam multa leo cunctatur in arta mole virum rictuque genas et lumina pressit, sic curae subiere ducem, ferrumne capessat imbelle atque aevi senior gestamina primi an patres regnique acuat mutabile vulgus. contra effusa manus haerensque in pectore coniunx me quoque ait casus comitem quicumque propinquat accipies nec fata traham natumque videbo te sine, sat caeli patiens, cum prima per altum vela dedit, potui quae tantum ferre dolorem. talia per lacrimas. et iam circumspicit Aeson, praeveniat quo fine minas, quae fata capessat digna satis; magnos obitus natumque domumque et genus Aeolium pugnataque poscere bella. est etiam ante oculos aevum rudis altera proles, ingentes animos et fortia discere facta quem velit atque olim leti meminisse paterni. ergo sacra novat. veteris sub nocte cupressi sordidus et multa pallens ferrugine taurus stabat adhuc, cui caeruleae per cornua vittae et taxi frons hirta comis; ipse aeger anhelans impatiensque loci visaque exterritus umbra. hunc sibi praecipuum gentis de more nefandae Thessalis in seros Ditis servaverat usus, tergeminam cum placat eram Stygiasque supremo obsecrat igne domos, iamiam exorabile retro carmen agens; neque enim ante leves niger avehit umbras portitor et cunctae primis stant faucibus Orci. illum ubi terrifici superesse in tempore sacri conspexit, statuit leto supremaque fatur ipse manu tangens damnati cornua tauri vos quibus imperium Iovis et non segne peractum lucis iter, mihi conciliis, mihi cognita bellis nomina magnorum fama sacrata nepotum tuque, excite parens umbris, ut nostra videres funera et oblitos superum paterere dolores, da placidae mihi sedis iter meque hostia vestris conciliet praemissa locis! tu, nuntia sontum virgo Iovi, terras oculis quae prospicis aequis, ultricesque deae Fasque et grandaeva Furorum Poena parens, meritis regis succedite tectis et saevas inferte faces! sacer effera raptet corda pavor nec sola mei gravia adfore nati arma ratemque putet. classes et Pontica signa atque indignatos temerato litore reges mente agitet semperque metu decurrat ad undas arma ciens mors sera viam temptataque claudat effugia et nostras nequeat praecurrere diras, sed reduces iam iamque viros auroque coruscum cernat iter. stabo insultans et ovantia contra ora manusque feram. tum vobis siquod inausum arcanumque nefas et adhuc incognita leti sors superest, date fallaci pudibunda senectae exitia indecoresque obitus! non Marte nec armis aut nati precor ille mei dignatus ut umquam ense cadat; quae fida manus, quae cara suorum diripiat laceretque senem nec membra sepulchro contegat. haec noster de rege piacula sanguis sumat et heu cunctae quas misit in aequora gentes! adstitit et nigro fumantia pocula tabo contigit ipsa gravi Furiarum maxima dextra, illi avide exceptum pateris hausere cruorem. Fit fragor inrumpunt sonitu, qui saeva ferebant imperia et strictos iussis regalibus enses. in media iam morte senes suffectaque leto lumina et undanti revomentes veste cruorem conspiciunt primoque rudem sub limine rerum te, puer, et visa pallentem morte parentum diripiunt adduntque tuis. procul horruit Aeson excedens memoremque tulit sub nubibus umbram. Cardine sub nostro rebusque abscisa supernis Tartarei sedet aula patris. non illa ruenti accessura polo, victam si volvere molem ingenti placet ore Chaos, quod pondere fessam materiem lapsumque queat consumere mundum. hic geminae aeternum portae, quarum altera dura semper lege patens populos regesque receptat, ast aliam temptare nefas et tendere contra rara et sponte patet, siquando pectore ductor vulnera nota gerens, galeis praefixa rotisque cui domus aut studium mortales pellere curas, culta fides, longe metus atque ignota cupido, seu venit in vittis castaque in veste sacerdos. quos omnes levibus plantis et lampada quassans progenies Atlantis agit. lucet via late igne dei, donec silvas et amoena piorum deveniant camposque, ubi sol totumque per annum durat aprica dies thiasique chorique virorum carminaque et quorum populis iam nulla cupido. has pater in sedes aeternaque moenia natum inducitque nurum. tum porta quanta sinistra poena docet maneat Pelian, quot limine monstra. mirantur tantos strepitus turbamque ruentem et loca et infernos almae virtutis honores. Valerius Maximus, Facta et Dicta Memorabilia .pr.. FACTORVM ET DICTORVM MEMORABILIVM LIBER PRIMVS Vrbis Romae exterarumque gentium facta simul .pr..ac dicta memoratu digna, quae apud alios latius dif- fusa sunt quam ut breuiter cognosci possint, ab inlu- stribus electa auctoribus digerere constitui, ut do- cumenta sumere uolentibus longae inquisitionis labor absit. nec mihi cuncta conplectendi cupido incessit quis enim omnis aeui gesta modico uoluminum nu- mero conprehenderit, aut quis compos mentis do- mesticae peregrinaeque historiae seriem felici su- periorum stilo conditam uel adtentiore cura uel praestantiore facundia traditurum se sperauerit? te igitur huic coepto, penes quem hominum deorumque consensus maris ac terrae regimen esse uoluit, cer- tissima salus patriae, Caesar, inuoco, cuius caelesti prouidentia uirtutes, de quibus dicturus sum, beni- gnissime fouentur, uitia seuerissime uindicantur nam si prisci oratores ab Ioue optimo maximo bene orsi sunt, si excellentissimi uates a numine aliquo principia traxerunt, mea paruitas eo iustius ad fauo- rem tuum decucurrerit, quo cetera diuinitas opinione colligitur, tua praesenti fide paterno auitoque sideri par uidetur, quorum eximio fulgore multum caeri- moniis nostris inclitae claritatis accessit reliquos enim deos accepimus, Caesares dedimus. et quoniam initium a cultu deorum petere in animo est, de con- dicione eius summatim disseram. Velius Longus, De Orthographia . DE ORTHOGRAPHIA Necessarium arbitror de orthographia sermonem instituenti a litterarum .potestate initium facere. primum igitur definitio litterae varia fuit apud plerosque. alii enim sic definierunt, littera est initium vocis explanatae alii sic, littera est initium vocis significantis alii littera est minima pars orationis et verbum est et coniunctio et praepositio. hoc impro- bantes alii dixerunt littera est initium scriptilis vocis. excluserunt autem omnes illam definitionem, quam quidam dixerunt, litteram esse initium vocis significantis, ideo quoniam quaedam voces scribi possunt, quamvis nihil significent, sicuti cum dicimus tittir nam hoc scribi potest, nihil vero significat. verius est illud, initium scriptilis vocis aut initium vocis explanatae. quidam vero omnes litteras vocales esse dixerunt arbitrantes nullam magis minusve necessariam esse, et quia omnes litterae voces explanant. alii dixerunt omnes esse consonantes, quoniam in Catone scri- bendo non minus sonet a littera cum c, quam c littera cum a. scimus tamen subtiliorem factam esse divisionem, ut vocales illae quidem diceren- tur, sine quibus syllaba fieri non possit, ceterae consonantes, quae cum his sonent nam nihil mutatur ex syllaba. inventi sunt tamen qui et sine vocali putent posse syllabam fieri. nam animadvertimus apud comicos s et t pariter scriptas litteras, ut apud Terentium in Phormione non is obsecro est, quem te semper dicunt. St quid has metues fores hoc s et t pariter renuntiat silentium. sed si hoc sectentur, possint etiam .plerasque consonantes et omnes semivocales pro syllabis ponere. nam apud Lucilium in nono, in quo de litteris disputat, omnes vicem syllabarum implent, cum dicit a re non multum abest hoc cacosyntheton atque canina si lingua dico nihil ad me nomen hoc illi est, item s nostrum et semi graece quod dicimus sigma nil erroris habet. apparet ergo haec nihil aliud quam locum syllabae tenere nec tamen syllabas esse. non ergo accedendum est iis qui putant sine vocali syllabam fieri posse, ut etiam significationem vocis terminet, quoniam st silentium denun- tiet. et errant nam et x significat aliquid sic enim litteram vocamus, neque tamen ideo syllaba aut lexis est. et haec ipsa constat ex c et s, nec ideo et illam quisquam syllabam dixit, sed duplicem litteram. deinde quid quod et voces non scriptiles habent tamen significationem, quamvis scribi non possint? nam et digitorum sono pueros ad respondendum ciemus. Velleius Paterculus, Historia Romana ... HISTORIAE ROMANAE AD M. VINICIVM COS. LIBRI DUO LIBER PRIOR . . . Epeus, tempestate distractus a duce suo ...Nestore, Metapontum condidit. Teucer, non receptus a patre Telamone ob segnitiam non uindicatae fratris iniuriae, Cyprum adpulsus, cognominem pa- triae suae Salamina constituit. Pyrrhus, Achillis filius, Epirum occupauit, Phidippus Ephyram in Thesprotia. At rex regum Agamemnon, tempestate .in Cretam insulam reiectus, tres ibi urbes statuit, duas a patriae nomine, unam a uictoriae memoria, Mycenas, Tegeam, Pergamum. Idem mox scelere patruelis fratris Aegisthi, hereditarium exercentis in eum odium, et facinore uxoris oppressus occi- ditur. Regni potitur Aegisthus per annos VII. .Hunc Orestes matremque socia consiliorum omnium sorore Electra, uirilis animi femina, obtruncat. Factum eius a diis comprobatum spatio uitae et felicitate imperii apparuit; quippe uixit annis XC, regnauit LXX. Qui se etiam a Pyrrho, Achillis filio, uirtute uindicauit. Nam quod pactae eius, Menelai atque Helenae filiae, Hermiones nuptias occu- pauerat, Delphis eum interfecit. Per haec tempora, Lydus et Tyrrhenus fratres, .cum regnarent in Lydia, sterilitate frugum compulsi, sortiti sunt uter cum parte multitudinis patria decederet. Sors Tyrrhenum contigit peruectus in Italiam et loco et incolis et mari nobile ac perpetuum a se nomen dedit. Post Orestis interitum, filii eius, Penthilus et Tisamenus, regnauere triennio. Appendix Vergiliana, Priapeum Quid Hoc Novi Est? PRIAPEVM QVID HOC NOVI EST? Quid hoc noui est? quid ira nuntiat deum? silente nocte candidus mihi puer tepente cum iaceret abditus sinu, Venus fuit quieta, nec uiriliter iners senile penis extulit caput. placet, Priape, qui sub arboris coma soles, sacrum reuincte pampino caput, ruber sedere cum rubente fascino? at, o Triphalle, saepe floribus nouis tuas sine arte deligauimus comas, abegimusque uoce saepe, cum tibi senexue coruus impigerue graculus sacrum feriret ore corneo caput. uale, nefande destitutor inguinum, uale, Priape debeo tibi nihil. iacebis inter arua pallidus situ, canisque saeua susque ligneo tibi lutosus affricabit oblitum latus. at, o sceleste penis, o meum malum, graui piaque lege noxiam lues. licet querare nec tibi tener puer patebit ullus, inminente qui toro iuuante uerset arte mobilem natem, puella nec iocosa te leui manu fouebit, adprimetue lucidum femur. bidens amica Romuli senis memor paratur, inter atra cuius inguina latet iacente pantice abditus specus uagaque pelle tectus annuo gelu araneosus obsidet forem situs. tibi haec paratur, ut tuum ter aut quater uoret profunda fossa lubricum caput. licebit aeger, angue lentior, cubes, tereris usque donec, a, miser, miser triplexque quadruplexque compleas specum. superbia ista proderit nihil, simul uagum sonante merseris luto caput. quid est, iners? pigetne lentitudinis? licebit hoc inultus auferas semel sed ille cum redibit aureus puer, simul sonante senseris iter pede, rigente neruos excubet lubidine, et inquietus inguina arrigat tumor, neque incitare cesset, usque dum mihi Venus iocosa molle ruperit latus. Publius Vergilius Maro, Eclogae . BVCOLICA ECLOGA I MELIBOEVS TITYRVS M. Tityre, tu patulae recubans sub tegmine fagi .siluestrem tenui Musam meditaris auena; nos patriae finis et dulcia linquimus arua. nos patriam fugimus; tu, Tityre, lentus in umbra formosam resonare doces Amaryllida siluas. T. O Meliboee, deus nobis haec otia fecit. namque erit ille mihi semper deus, illius aram saepe tener nostris ab ouilibus imbuet agnus. ille meas errare boues, ut cernis, et ipsum ludere quae uellem calamo permisit agresti. M. Non equidem inuideo, miror magis undique totis usque adeo turbatur agris. en ipse capellas protinus aeger ago; hanc etiam uix, Tityre, duco. hic inter densas corylos modo namque gemellos, spem gregis, a! silice in nuda conixa reliquit. saepe malum hoc nobis, si mens non laeua fuisset, de caelo tactas memini praedicere quercus. sed tamen iste deus qui sit, da, Tityre, nobis. T. Vrbem quam dicunt Romam, Meliboee, putaui stultus ego huic nostrae similem, quo saepe solemus pastores ouium teneros depellere fetus. sic canibus catulos similis, sic matribus haedos noram, sic paruis componere magna solebam. uerum haec tantum alias inter caput extulit urbes quantum lenta solent inter uiburna cupressi. M. Et quae tanta fuit Romam tibi causa uidendi? T. Libertas, quae sera tamen respexit inertem, candidior postquam tondenti barba cadebat, respexit tamen et longo post tempore uenit, postquam nos Amaryllis habet, Galatea reliquit. namque fatebor enim dum me Galatea tenebat, nec spes libertatis erat nec cura peculi. quamuis multa meis exiret uictima saeptis, pinguis et ingratae premeretur caseus urbi, non umquam grauis aere domum mihi dextra redibat. M. Mirabar quid maesta deos, Amarylli, uocares, cui pendere sua patereris in arbore poma; Tityrus hinc aberat. ipsae te, Tityre, pinus, ipsi te fontes, ipsa haec arbusta uocabant. T. Quid facerem? neque seruitio me exire licebat nec tam praesentis alibi cognoscere diuos. hic illum uidi iuuenem, Meliboee, quotannis bis senos cui nostra dies altaria fumant. hic mihi responsum primus dedit ille petenti pascite ut ante boues, pueri; summittite tauros. M. Fortunate senex, ergo tua rura manebunt et tibi magna satis, quamuis lapis omnia nudus limosoque palus obducat pascua iunco non insueta grauis temptabunt pabula fetas, nec mala uicini pecoris contagia laedent. fortunate senex, hic inter flumina nota et fontis sacros frigus captabis opacum; hinc tibi, quae semper, uicino ab limite saepes Hyblaeis apibus florem depasta salicti saepe leui somnum suadebit inire susurro; hinc alta sub rupe canet frondator ad auras, nec tamen interea raucae, tua cura, palumbes nec gemere aëria cessabit turtur ab ulmo. T. Ante leues ergo pascentur in aethere cerui et freta destituent nudos in litore piscis, ante pererratis amborum finibus exsul aut Ararim Parthus bibet aut Germania Tigrim, quam nostro illius labatur pectore uultus. M. At nos hinc alii sitientis ibimus Afros, pars Scythiam et rapidum cretae ueniemus Oaxen et penitus toto diuisos orbe Britannos. en umquam patrios longo post tempore finis pauperis et tuguri congestum caespite culmen, post aliquot, mea regna, uidens mirabor aristas? impius haec tam culta noualia miles habebit, barbarus has segetes. en quo discordia ciuis produxit miseros his nos conseuimus agros! insere nunc, Meliboee, piros, pone ordine uitis. ite meae, felix quondam pecus, ite capellae. non ego uos posthac uiridi proiectus in antro dumosa pendere procul de rupe uidebo; carmina nulla canam; non me pascente, capellae, florentem cytisum et salices carpetis amaras. T. Hic tamen hanc mecum poteras requiescere noctem fronde super uiridi sunt nobis mitia poma, castaneae molles et pressi copia lactis, et iam summa procul uillarum culmina fumant maioresque cadunt altis de montibus umbrae. Vitruvius, De Architectura ... Quae cur ita sint, haec sunt causae. litteras architectum ...scire oportet, uti commentariis memoriam firmiorem effi- cere possit. deinde graphidis scientiam habere, quo facilius exemplaribus pictis quam velit operis speciem deformare valeat. geometria autem plura praesidia praestat archi- tecturae; et primum ex euthygrammis circini tradit usum regulaeque, e quo maxime facilius aedificiorum in areis expediuntur descriptiones normarumque et librationum et linearum directiones. item per opticen in aedificiis ab certis regionibus caeli lumina recte ducuntur. per arith- meticen vero sumptus aedificiorum consummantur, men- surarum rationes explicantur, difficilesque symmetriarum quaestiones geometricis rationibus et methodis inveniuntur. historias autem plures novisse oportet, quod multa orna- .menta saepe in operibus architecti designant, de quibus argumenti rationem, cur fecerint, quaerentibus reddere debent. quemadmodum si quis statuas marmoreas muli- ebres stolatas, quae caryatides dicuntur, pro columnis in opere statuerit et insuper mutulos et coronas conlocaverit, percontantibus ita reddet rationem. Carya, civitas Pelo- ponnensis, cum Persis hostibus contra Graeciam consensit. postea Graeci per victoriam gloriose bello liberati com- muni consilio Caryatibus bellum indixerunt. itaque oppido capto, viris interfectis, civitate deflagrata matronas eorum in servitutem abduxerunt, nec sunt passi stolas neque ornatus matronales deponere, non uti una triumpho duce- rentur, sed aeterna, servitutis exemplo gravi contumelia pressae poenas pendere viderentur pro civitate. ideo qui tunc architecti fuerunt aedificiis publicis designaverunt earum imagines oneri ferendo conlocatas, ut etiam posteris nota poena peccati Caryatium memoriae traderetur. non .minus Lacones, Pausania Agesilae filio duce, Plataico proelio pauca manu infinitum numerum exercitus Per- sarum cum superavissent, acto cum gloria triumpho spo- liorum et praedae, porticum Persicam ex manubiis, laudis et virtutis civium indicem, victoriae posteris pro tro- paeo constituerunt. ibique captivorum simulacra bar- barico vestis ornatu, superbia meritis contumeliis punita, sustinentia tectum conlocaverunt, uti et hostes horrescerent timore eorum fortitudinis effectus, et cives id exemplum virtutis aspicientes gloria erecti ad defendendam liber- tatem essent parati. itaque ex eo multi statuas Persicas sustinentes epistylia et ornamenta eorum conlocaverunt, et ita ex eo argumento varietates egregias auxerunt operi- bus. item sunt aliae eiusdem generis historiae, quarum notitiam architectos tenere oporteat. philosophia vero .perficit architectum animo magno et uti non sit adrogans, sed potius facilis, aequus et fidelis, sine avaritia, quod est maximum; nullum enim opus vere sine fide et castitate fieri potest; ne sit cupidus neque in muneribus accipiendis habeat animum occupatum, sed cum gravitate suam tuea- tur dignitatem bonam famam habendo; et haec enim philosophia praescribit. praeterea de rerum natura, quae graece φυσιολογια dicitur, philosophia explicat. quam ne- cesse est studiosius novisse, quod habet multas et varias naturales quaestiones. ut etiam in aquarum ductionibus. incursibus enim et circumitionibus et librata planitie ex- pressionibus spiritus naturales aliter atque aliter fiunt, quorum offensionibus mederi nemo poterit, nisi qui ex philosophia principia rerum naturae noverit. item qui Ctesibii aut Archimedis et ceterorum, qui eiusdem generis praecepta conscripserunt, leget, sentire non poterit, nisi his rebus a philosophis erit institutus. musicen autem sciat .oportet, uti canonicam rationem et mathematicam notam habeat, praeterea ballistarum, catapultarum, scorpionum temperaturas possit recte facere. in capitulis enim dextra ac sinistra sunt foramina hemitoniorum, per quae tendun- tur suculis et vectibus e nervo torti funes, qui non prae- cluduntur nec praeligantur, nisi sonitus ad artificis aures certos et aequales fecerint. bracchia enim, quae in eas tentiones includuntur, cum extenduntur, aequaliter et pariter utraque plagam mittere debent; quodsi non homo- tona fuerint, inpedient directam telorum missionem. item .theatris vasa aerea, quae in cellis sub gradibus mathe- matica ratione conlocantur sonitûm ex discrimine, quae Graeci ηχεια appellant, ad symphonias musicas sive con- centus componuntur divisa in circinatione diatessaron et diapente et diapason ad disdiapason, uti vox scaenici, sonitu conveniens in dispositionibus tactu cum offenderit, aucta cum incremento clarior et suavior ad spectatorum perveniat aures. hydraulicas quoque machinas et cetera, quae sunt similia his organis, sine musicis rationibus efficere nemo poterit. disciplinam vero medicinae novisse .oportet propter inclinationem caeli, quae Graeci κλιματα dicunt, et aeris et locorum, qui sunt salubres aut pesti- lentes, aquarumque usus; sine his enim rationibus nulla salubris habitatio fieri potest. iura quoque nota habeat oportet, ea quae necessaria sunt aedificiis locis com- munibus parietum ad ambitum, stillicidiorum et cloaca- rum, luminum, item aquarum ductiones et cetera, quae eiusmodi sunt. nota oportet sint architectis, uti ante caveant quam instituant aedificia, ne controversiae factis operibus patribus familiarum relinquantur, et ut legibus scribendis prudentia cavere possit et locatori et conduc- tori; namque si lex perite fuerit scripta, erit ut sine cap- tione uterque ab utroque liberetur. ex astrologia autem cognoscitur oriens, occidens, meridies, septentrio, etiam caeli ratio, aequinoctium, solstitium, astrorum cursus; quorum notitiam si quis non habuerit, horologiorum ratio- nem omnino scire non poterit. Zeno of Verona, Tractatus .ca.. TRACTATVS SANCTI ZENONIS VERONENSIS EPISCOPI INCIPIVNT CAPITVLA PRIMI LIBRI I. De pudicitia .ca..II. De resurrectione III. De circumcisione IIII. De patientia V. De auaritia VI. Item praefatio VII. De Genesi VIII. Tractatus Exodi VIIII. Tractatus sequentiae Exodi X. Tractatus Esaiae XI. Tractatus Danielis XII. Tractatus Psalmi xli XIII. Tractatus de Iuda XIIII. Tractatus de auaritia XV. Tractatus de Iob XVI. Item praefatio paschalis XVII. De Genesi XVIII. De Exodo XVIIII. De sequentia Exodi XX. De Esaia XXI. De auaritia XXII. Tractatus Danielis XXIII. De Psalmo quadragesimo primo XXIIII. Post traditum baptisma XXV. Item tractatus XXVI. Item praefatio XXVII. De Genesi XXVIII. De Exodo XXVIIII. Item Exodi secunda XXX. Tractatus Esaiae XXXI. Tractatus Danielis XXXII. Inuitatio fontis XXXIII. Item tractatus diei dominici XXXIIII. Tractatus Ionae prophetae XXXV. Tractatus Psalmi centesimi XXXVI. Tractatus de spe, fide et caritate XXXVII. Tractatus de somnio Iacob XXXVIII. Tractatus de xii signis ad neophitos XXXVIIII. Tractatos de Archadio martyre XL. Tractatus de Susanna XLI. Tractatus diei dominici de comparatione tritici XLII. Tractatus ad neophitos alio die paschae XLIII. Tractatus de Abraham patriarcha XLIIII. Praefatio paschalis XLV. De Genesi XLVI. De sequentia Exodi XLVII. Tractatus Esaiae XLVIII. Tractatus Danielis XLVIIII. Inuitatio fontis L. De Genesi LI. De Exodo LII. Sequentia Exodi LIII. Tractatus Danielis LIIII. De natiuitate Christi LV. Ad neophitos LVI. Tractatus fidei LVII. Tractatus paschae LVIII. Item tractatus paschae LVIIII. De Abraham LX. De Esaia LXI. Item de Esaia LXII. Item de Abraham 